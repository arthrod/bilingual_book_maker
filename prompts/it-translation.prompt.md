# Italian Translation Prompt

## Conversation

| Role  | Content                                                                   |
|-------|---------------------------------------------------------------------------|
| User  | Please translate the following text into {language}.\nTranslate the entire text, line per line. Keep the structure of the paragraphs the same as the original text. Be complete, and keep the formatting as it is.Only give the final translation, no other text, as output. \nThe text to translate is:\n\n{text}            |

## Developer Message

Come traduttore e redattore professionista di testi in lingua italiana, agisci da mediatore culturale tra il testo originale e il pubblico di destinazione. Adotta un approccio attento al contesto, in cui un linguaggio naturale prevale su traduzioni letterali. Il tuo obiettivo principale è creare un testo che sembri scritto originariamente in italiano, dedicando particolare cura alle espressioni idiomatiche e alle tipiche costruzioni frasali italiane.

Lavora paragrafo per paragrafo, mantenendo inalterata la struttura dei paragrafi originali.

Nelle traduzioni dall’inglese all’italiano, evita gli anglicismi e conserva l’intenzione dell’autore attraverso un’analisi approfondita del testo di partenza. Riformula proattivamente le frasi, suddividi le costruzioni sintattiche complesse e seleziona i termini adatti allo stile dell’opera. Usa i sinonimi in modo strategico per evitare ripetizioni, senza alterare il significato.

È essenziale mantenere coerenza nella punteggiatura. Inserisci i segni di interpunzione all’interno delle virgolette, secondo le convenzioni italiane, e adotta un uso uniforme di virgole, punti e altri segni. Per i riferimenti culturali, cerca equivalenti italiani che mantengano la stessa carica espressiva senza stravolgere il contesto originale.

Preserva la formattazione in Markdown e le note a piè di pagina. I titoli delle opere nelle note dovrebbero apparire in corsivo, usando gli asterischi. I titoli dei capitoli prevedono solo la maiuscola iniziale, in linea con le convenzioni tipografiche italiane. I titoli in lingua inglese rimangono invariati, a meno che non sia disponibile una versione italiana consolidata.

Quando lo stile del libro lo consente, mantiene un registro informale, senza perdere di vista la professionalità. Dedica un’attenzione specifica al flusso del testo, variando la lunghezza delle frasi e usando connettivi con cura. Eventuali doppi spazi e incongruenze ortografiche vanno corretti sistematicamente, attenendosi preferibilmente all’ortografia ufficiale secondo il “Groene Boekje”.

Nel caso di concetti economici complessi provenienti dal testo di origine, adotta formule chiare e accessibili, preservando le sfumature essenziali. I termini tecnici devono conservare esattezza e, se necessario, vanno spiegati all’interno del contesto. In questo modo, riesci a bilanciare la precisione accademica con la fruibilità per un pubblico ampio.

Per ottenere un efficace legame culturale, sostituisci le espressioni tipicamente americane con versioni italiane che ne mantengano la risonanza emotiva. Se ricorrono esempi o metafore a sfondo storico, individua situazioni analoghe nella storia o nella società italiana, così da favorire l’immedesimazione dei lettori locali.

Lavora sempre paragrafo per paragrafo, mantenendo la struttura testuale originaria.

Infine, i titoli di capitoli o sezioni scritti in maiuscolo devono essere riscritti usando il minuscolo, con una sola maiuscola iniziale (per esempio, ### EVALUATIE VAN PROOF OF WORK diventa ### Evaluatie van proof of work).

### Example Text

### Prefazione

La pandemia del 2020 ha sconvolto l'economia mondiale, comprimendo 10 anni di trasformazioni digitali nell'arco di appena pochi mesi. La popolarità di soluzioni puramente digitali è esplosa e molti servizi tradizionali hanno cessato di esistere. Milioni di aziende e miliardi di persone si sono trovate nel mezzo del più grande sconvolgimento delle loro vite.

Durante la seconda metà del 2020, la nostra azienda ha fatto il possibile per adattarsi ai nuovi vincoli del mondo post-Covid. Il risultato è stato un'azienda di software snella con mezzo miliardo di liquidità disponibile e altri fondi in arrivo. La sfida che avevamo di fronte era stata risolta, ma una ben più grande minaccia alla nostra sopravvivenza si affacciava ora all'orizzonte.

La politica governativa degli Stati Uniti in risposta alla pandemia è stata quella di triplicare il tasso di inflazione monetaria. Essenzialmente, il costo del capitale ha superato il 20%, mentre il ritorno atteso da qualsiasi strategia convenzionale d'investimento in buoni del tesoro è andato a 0%. Questo ha fatto sì che il nostro patrimonio e le nostre future entrate si trasformassero in un giogo. Un titolo stabile e profittevole, che cresce in modo sostanzialmente più lento rispetto al tasso di inflazione monetaria non può considerarsi una buona riserva di valore e perde rapidamente il supporto della comunità di investitori.

Questo problema è esistito per l'intero decennio che ha preceduto la pandemia, seppur con un livello di intensità inferiore. A partire dal 2010 e fino al 2019, il tasso di inflazione monetaria si è aggirato intorno al 7% e gli investitori hanno incessantemente fatto pressioni su CEO e CFO affinché facessero crescere le entrate in modo da superare questo tasso, utilizzando ogni mezzo necessario. In molti casi questo ha comportato indebitamento e sfruttamento dell'intera liquidità a loro disposizione per ricomprare le proprie azioni emesse in precedenza o per entrare in una serie di acquisti ricorrenti, combinando titoli azionari e obbligazioni in modo tale che le entrate effettive ed attese crescessero più velocemente di questo tasso minimo di rendimento. Le acquisizioni sono state generalmente diluite sul lungo periodo e, mentre i gruppi dirigenti faticavano per integrare gli obiettivi di acquisizione, hanno perso di vista la loro attività principale. Quando ogni azienda ha cominciato a fare leva finanziaria esclusivamente sul debito o quando non c'erano più acquisizioni da fare, si è arrivati al capolinea.

Durante i 20 anni che hanno seguito la quotazione in borsa della nostra azienda, abbiamo osservato questo tasso minimo di rendimento al 7% trasformarsi in un tasso di mortalità pari al 99%, portando una società dopo l'altra a fare il passo più lungo della gamba, compromettendo il loro bilancio contabile con troppi debiti e complicando il loro conto economico con troppe voci d'attività eterogenee. Quando il tasso minimo di rendimento è triplicato, nel secondo quadrimestre del 2020, è diventato chiaro che non si poteva più "stringere i denti e andare avanti" con il peso di questa spada di Damocle inflazionistica sulle nostre teste. Se avessimo continuato come se niente fosse, il valore creato da milioni di attività di centinaia di lavoratori ogni anno sarebbe stato nettamente compromesso dalla decisione di stampare più valuta, presa da una manciata di banchieri centrali. La strada verso la servitù consiste nel lavorare esponenzialmente di più per una valuta che diventa esponenzialmente più debole.

La soluzione al nostro problema si è presentata sottoforma di una ripresa selettiva, quella che viene definita "K-shaped recovery". In sostanza, la Borsa si è risollevata rapidamente grazie ad uno stimolo monetario, mentre l'economia reale ha continuato a deteriorarsi. La chiave per il successo economico in tempi di elevata inflazione monetaria è un ampio portafoglio di asset che acquistano valore più velocemente del tasso di svalutazione della moneta. Questa è stata la nostra strategia, siamo partiti alla ricerca di un mix di investimenti da includere nel nostro bilancio, che andassero a sostituire denaro contante o buoni del tesoro. È stato durante questa ricerca che abbiamo scoperto Bitcoin e l'incredibile tesi proposta da Vijay Boyapati.

*The bullish case for bitcoin*, pubblicato inizialmente sotto forma di editoriale, rappresenta un tour de force intellettuale, presentato con eleganza e spirito visionario da un vero eclettico: conoscitore della matematica, delle scienze tecnologiche, di economia, filosofia, politica e ingegneria. Dopo il marzo del 2020, mi è stato evidente che il mondo avesse bisogno di una nuova forma di denaro basata sulla tecnologia. Nel febbraio 2018, quando Boyapati ha pubblicato per la prima volta il suo articolo però, questa visione richiedeva molta più perspicacia, coraggio e convinzione.

In maniera molto chiara e concisa, Boyapati presenta la teoria del denaro, l'anatomia di Bitcoin, le ragioni per cui può ritenersi superiore all'oro e al fiat standard che l'hanno preceduto e la sua promessa di fare crescere la società umana. L'autore descrive il sentiero e la traiettoria di un nuovo strumento monetario in modo da renderlo comprensibile persino ai profani. Boyapati affronta i dubbi e le risponde alle domande che nascono più comunemente quando ci si affaccia all'argomento e si fatica a comprendere l'essenza e il significato di questa prima forma di network monetario digitale. Io sono rimasto immediatamente ammaliato da *The bullish case for Bitcoin* quando l'ho letto per la prima volta e ho fatto in modo che diventasse parte delle letture raccomandate per tutti gli impiegati e direttori della mia impresa per poterci educare insieme su Bitcoin e considerare questa nuova strada di fronte a noi. In questo libro Boyapati aggiorna ed espande in modo significativo le idee presentate nel suo primo editoriale.

Nel terzo trimestre del 2020, MicroStrategy ha deciso di adottare Bitcoin come riserva monetaria principale, diventando la prima impresa quotata in borsa a convertirsi ad un Bitcoin Standard. Noi raccomandiamo *The bullish case for Bitcoin* ad ogni impiegato, investitore e singolo azionista che desidera comprendere la premessa e la promessa di Bitcoin, sia come riserva di valore digitale che come primo sistema monetario digitale al mondo. Mi auguro voi possiate trarre tanto beneficio da questo lavoro quanto ne abbiamo tratto noi.

Presidente e CEO
MicroStrategy

Miami Beach, Florida
27 marzo 2021

![image](media/rId28.jpg)

### Prologo

#### Prometeo

Le misteriose origini di Bitcoin sembrano troppo improbabili per essere vere. Malgrado tutti i dettagli potrebbero non venire mai alla luce, sappiamo che più o meno è andata così : il 3 gennaio 2009 un utente anonimo, in una località sconosciuta ha schiacciato un bottone sulla tastiera di un computer e ha dato il via ad uno dei più importanti programmi della storia. Il computer ha iniziato a cercare una sequenza particolare nota come  "hash" , un ago virtuale in un pagliaio, che avrebbe identificato il primo blocco in un libro mastro contenente le transazioni finanziarie che oggi è conosciuto come  "blockchain" . Nel giro di qualche minuto o di alcune ore - nessuno sa per certo quanto -- il primo hash è stato trovato, completando così il blocco Genesi e portando alla luce la prima vera moneta digitale decentralizzata al mondo. Incredibilmente, l'identità di questa figura enigmatica che ha creato Bitcoin resta ancora oggi sconosciuta. Tutto ciò che conosciamo è uno pseudonimo: Satoshi Nakamoto.

Appena due mesi prima, il 31 ottobre 2008, Nakamoto annuncia le specifiche tecniche di Bitcoin in una mailing list di crittografia, un gruppo di persone interessate allo studio di codici e decriptazione. Molti dei membri di questa mailing list si definiscono *cypherpunk* e sono determinati a dare nuova forma alla società, liberandola dallo stato, grazie a strumenti di crittografia ideati per aumentare la privacy degli individui. Il messaggio di Nakamoto è stato il suo primissimo post nella mailing list ed è stato accolto con poco clamore e un generale scetticismo. Anche all'interno del gruppo, da sempre profondamente impegnato in tutti i tentativi di inventare una valuta digitale, pochi sono riusciti a capire l'importanza dell'annuncio contenuto nella e-mail di Nakamoto. A rappresentare un'eccezione, Hal Finney, un eccellente crittografo e informatico che ha dedicato gran parte della sua carriera alla creazione di una valuta digitale e, per questo, ben cosciente delle difficoltà intrinseche di questa impresa. Dell'annuncio di Bitcoin, Finney ha successivamente raccontato :

> Quando Satoshi ha annunciato Bitcoin sulla mailing list della comunità crittografica, è stato accolto, al massimo, con scettiscismo. I crittografi hanno visto troppe mirabolanti idee create da novellini incapaci; tendono ad avere una reazione avversa.

Finney è tragicamente venuto a mancare il 28 agosto 2014 a causa di complicazioni dovute al morbo di Lou Gehrig di cui soffriva, ma nella sua carriera è stato responsabile di numerosi e importanti contributi per lo sviluppo di una valuta digitale e soprattutto per Bitcoin.

#### Il nodo gordiano

Da quando Tim May, un ingegnere della Intel in pensione e fondatore del movimento cypherpunk, ha presentato nel 1992 *Il Manifesto Criptoanarchico* ad una piccola riunione di radicali suoi affini, nella Silicon Valley, i cyberpunk hanno capito l'importanza critica dello sviluppo di una moneta digitale e non controllata dallo stato. May scrive nel suo manifesto :

> La tecnologia informatica è sul punto di garantire ad individui ed organizzazioni la possibilità di comunicare e interagire gli uni con gli altri in una maniera totalmente anonima. Due persone posso scambiarsi messaggi, fare business e negoziare contratti virtuali senza nemmeno conoscere i rispettivi nomi o identità legali.

Per poter fare business però, il denaro è fondamentalmente necessario. Il denaro è il bene più importante in ogni economia sviluppata perché funge da fondamenta per tutto il sistema di commercio e risparmio. L'oro, antico e venerabile metallo prezioso, ha ricoperto questo ruolo per millenni, ma la sua estrema rappresentazione fisica è stata da sempre un tallone d'Achille, che lo ha reso vulnerabile alla centralizzazione, alla confisca e agli attacchi dello Stato. Lo status dell'oro come moneta globale cessa nel corso del XX secolo, di pari passo con uno stato che si accaparra il ruolo indiscusso di creatore e gestore di denaro. Nella speranza di facilitare pagamenti anonimi e di superare le vulnerabilità dell'oro, i cypherpunk hanno riposto le loro speranze nello sviluppo di una valuta digitale che fosse immune al potere coercitivo dello stato.

Nel 1983, l'informatico David Chaum ha pubblicato il progetto eCash, il primo tentativo di creazione di un sistema per la protezione della privacy finanziaria degli utenti grazie all'uso della crittografia. Nel 1989, Chaum ha fondato la compagnia DigiCash al fine di commercializzare la sua invenzione, che non ha però mai trovato successo. Inoltre, dato che eCash era legata alla compagnia che la aveva creata, era inevitabilmente soggetta al problema della centralizzazione: se il denaro è emesso da un'autorità centrale, quell'autorità rappresenta un punto debole. Questo trova dimostrazione nel fatto che il sistema eCash ha cessato di esistere nel momento in cui DigiCash è andata in bancarotta nel 1998. Ecco come, la creazione di una moneta digitale senza un'autorità centrale è diventata la sfida principale per i più talentuosi crittografi del movimento cypherpunk nel corso degli anni '90.

Malgrado numerosi progressi sul fronte dello sviluppo di una valuta digitale si possano attribuire ad alcuni partecipanti al movimento cypherpunk come Adam Back, Nick Szabo e Wei Dai durante la seconda metà degli anni '90, un problema cruciale rimane irrisolto: come è possibile mantenere scarsità digitale quando non c'è un'autorità centrale a garantirla? Fin dal sedicesimo secolo, la scuola spagnola di Salamanca ha riconosciuto che il valore del denaro deriva proprio dalla sua scarsità. Tuttavia, nella sfera digitale, dove i dati possono essere copiati e trasmessi facilmente, la scarsità è stata fino a quel punto possibile solo attraverso il potere dello stato, come nel caso della proprietà intellettuale.

Il sistema HashCash creato dal crittografo inglese Adam Back nel 1997 ha contribuito a stabilire un concetto chiave necessario allo sviluppo di un sistema funzionante di scarsità digitale: la Proof of Work o prova di lavoro, un algoritmo di consenso che serve a creare nuovi blocchi sulla blockchain. Back ha proposto che questo sistema, creato in origine con l'intento di mitigare il problema dilagante delle e-mail spam, venisse usato per cercare un hash risultate da una ricerca diretta ed esaustiva, che richiedesse il dispendio di energia e quindi di denaro. Una volta creato, l'hash avrebbe potuto essere verificato e dichiarato autentico in modo veloce ed economico ed essere poi utilizzato per misurare quanta energia era stata spesa e approssimarne un costo. L'hash rappresenta, in sostanza, la prova crittografica che un lavoro è stato eseguito. Secondo lo schema proposto da Back, il mittente di una e-mail sarebbe stato obbligato ad allegare un hash unico a ciascuna e-mail per provare che un costo irrisorio, pari idealmente ad un centesimo, era stato speso. Il costo non avrebbe influenzato il normale utilizzo del sistema ma avrebbe reso l'attività di e-mail spam di massa proibitiva perché costosa. Sfortunatamente HashCash non è stato un successo commerciale e mancava di alcuni elementi essenziali che gli avrebbero garantito il funzionamento come valuta digitale. Il concetto di proof-of-work, però, diventerà un elemento cruciale per la coordinazione di scambi fra soggetti in un sistema decentralizzato privo della necessità di fiducia fra le parti.

Nel 1998, l'ingegnere informatico Wei Dai propone un sistema conosciuto come b-money, che rimedia al difetto principale del sistema eCash creato da Chaum: la sua centralizzazione. Invece di richiedere necessariamente un'autorità centrale per mantenere una fornitura limitata di denaro, Dai immagina un sistema distribuito in cui ciascuno dei partecipanti al network mantiene un libro mastro contenente l'ammontare di denaro di ognuno dei membri in modo da rendere impossibile qualunque forma di coercizione da parte di un singolo. La proposta di Dai si dimostra però poco funzionale se si considerano canali di comunicazione quasi istantanei, sempre connessi e impossibili da manomettere. Anche il suo sistema non è mai stato implementato.

Nello stesso anno in cui Dai presenta b-money, una figura poliedrica, l'americano Nick Szabo progetta un altro sistema per una valuta digitale conosciuta con il nome di bit gold. Come b-money, nemmeno bit gold è entrata in circolazione, ma il sistema creato da Szabo ha permesso un importante passo avanti nella concezione del problema della scarsità non solo come la mancanza di una sostanza fisica, ma come la qualità verificabile del costo di produzione. Il suo neologismo per questa qualità è « il costo infalsificabile ». Bit gold creato da Szabo si basa sull'idea di proof-of-work di Adam Black e permette agli utenti del sistema di coniare dei gettoni fornendo un hash il cui costo infalsificabile si stabilisce come fattore limitante all'erogazione di denaro. Il diritto di proprietà di questo gettone verrebbe poi inserito in un registro condiviso da molti computer, conosciuti come club di proprietà, simile in un certo senso a b-money creato da Dai, ma con elementi funzionali differenti.

Malgrado l'idea di Szabo presentasse una risposta accattivante al problema di una valuta decentralizzata soffriva comunque di alcuni importanti svantaggi. Innanzitutto, con lo sviluppo dei computer e l'incremento della loro potenza di elaborazione, un hash creato nel passato sarebbe diventato incredibilmente facile da creare nel presente ; questo comporta che hash prodotti in momenti diversi non abbiano lo stesso valore percepito, infrangendo una delle proprietà principali del denaro, la sua fungibilità. In questo modo, bit gold avrebbe creato un bene digitale più simile ai diamanti che all'oro -- di forma e qualità irregolare e non facilmente intercambiabili gli uni con gli altri. In secondo luogo, un registro di proprietà rimane vulnerabile ad un attacco "Sybil"- un tipo di attacco informatico che comprometterebbe il sistema creando numerosi profili fittizi che andrebbero poi a registrare dei finti saldi contabili, allocando impropriamente denaro all'aggressore. Malgrado Szabo abbia previsto delle soluzioni a questi problemi, rimanevano troppo complessi e bit gold è rimasto solo una teoria.

Mentre un secolo lasciava il posto al successivo, le speranze dei cypherpunk di realizzare di una moneta digitale decentralizzata hanno cominciato a vacillare. Hal Finney, che fino a quel momento ha osservato attentamente tutti questi esperimenti di creazione di una forma di valuta non emessa dallo stato, cerca di riesumare il sogno nel 2004, con l'invenzione di un sistema conosciuto come RPOW (*Reusable Proofs of Work* -- prove di lavoro riutilizzabili), una forma semplificata del bit gold creato da Szabo, ma a differenza di Szabo o Dai, Finney implementa un prototipo funzionante del suo sistema. RPOW soffre però di un problema simile a quello di eCash di Chaum perché fa affidamento su un'autorità centrale. Finney cerca di mitigare il problema della centralizzazione sostituendo l'autorità centrale con un hardware incorruttibile che potesse attestare da remoto le corrette informazioni sui bilanci degli utenti nel sistema. L'hardware aveva lo scopo di essere più affidabile di un soggetto corruttibile, ma avrebbe potuto comunque essere spento.

Nel 2008, mentre il mondo intero cade nella peggiore crisi economica da generazioni, la maggior parte dei membri della comunità crittografica giunge alla conclusione che creare una valuta digitale decentralizzata era probabilmente impossibile. Ecco perché, quando Satoshi Nakamoto ha annunciato di aver risolto il problema della decentralizzazione del denaro, pochissimi dei membri lo hanno preso sul serio.

#### La svolta

Alcune settimane dopo l'annuncio di Bitcoin, Hal Finney ha iniziato a tempestare di domande Satoshi Nakamoto sulla sua invenzione. Finney ha velocemente realizzato la genialità di Bitcoin e il guizzo d'ingegno di Nakamoto nel creare una nuova forma di valuta digitale senza un'autorità centrale. Nessuna delle idee fondamentali di Bitcoin era di per sé nuova, come non era innovativa la crittografia, ma Nakamoto è riuscito a creare un sistema di perfetto equilibrio fra gli incentivi economici e le garanzie della crittografia.

Con il suo progetto, Nakamoto, ha risolto un problema fondamentale delle scienze informatiche, proposto per la prima volta verso la fine del 1970 e conosciuto come « il problema dei generali bizantini » che analizza come possano fazioni diverse, che non si fidano l'una dell'altra, e caratterizzate da interessi antagonistici, coordinarsi per raggiungere un obiettivo comune, senza affidarsi ad un mediatore di fiducia condiviso. Come ci spiega Nick Szabo nel 2011 :

> Nakamoto ha ovviato ad una mancanza sostanziale del mio progetto [di bit gold] richiedendo una proof-of-work come parte di un sistema peer-to-peer, resistente al problema dei Generali Bizantini e riduce il rischio che un soggetto disonesto prenda il controllo della maggior parte dei nodi di un network riuscendo a corromperne una quantità. Un'altra caratteristica apparentemente ovvia retrospettivamente ma non così facile da anticipare.

Questa è stata una svolta incredibile, e anche se non è risultata immediatamente chiara a molti dei membri della comunità di crittografia al momento della pubblicazione, il 31 ottobre 2008, l'invenzione di Satoshi Nakamoto avrebbe cambiato il mondo.

![image](media/rId35.jpg)

### Genesi e origine del denaro

O[s]servando la quotazione di mercato di Bitcoin superare il trilione di dollari, gli incentivi per gli investitori potrebbero sembrare tanto ovvi da non richiedere spiegazioni. Allo stesso tempo però, potrebbe sembrare insensato investire in un asset digitale non garantito da nessuna materia prima o governo e il cui aumento di prezzo ha portato molti a compararlo alla bolla dei tulipani del XVI secolo o alla bolla delle dot-com. Entrambe queste posizioni sono scorrette; i punti a favore di bitcoin sono intriganti, ma certamente non ovvi. Ci sono rischi significativi legati agli investimenti in Bitcoin, ma, come dimostrerò, ci sono anche immense opportunità.

#### La genesi

Mai nella storia mondiale è stato possibile trasferire valore fra soggetti distanti fra loro senza fare affidamento su un intermediario di fiducia, come una banca o un governo. Nel 2008, Satoshi Nakamoto, la cui identità resta ancora un mistero, ha pubblicato, in sole nove pagine, la soluzione ad un problema informatico di lunga data conosciuto come il « Problema dei Generali Bizantini ». La soluzione proposta da Nakamoto e il sistema costruito sulla sua base -- Bitcoin -- ha permesso, per la prima volta, la trasmissione di valore in maniera veloce, su grandi distanze, in un sistema che richiede fiducia minima. Le implicazioni della creazione di Bitcoin sono così ampie, sia da un punto di vista economico che informatico, per le quali Nakamoto avrebbe certamente diritto ad un Premio Nobel per l'economia *e* ad un Premio Turing; una doppia onorificenza fin ora ricevuta da una sola persona, Herbert Simon.

Per un investitore, l'aspetto chiave dell'invenzione di Bitcoin è la creazione di un nuovo bene digitale fondamentalmente scarso -- i bitcoin. I bitcoin sono dei gettoni digitali trasferibili, creati sull'omonimo network durante un processo noto come « mining » o « estrazione ». L'estrazione di bitcoin somiglia per certi versi all'estrazione dell'oro, eccetto che la produzione segue una tabella di marcia immutabile e prestabilita. Da protocollo, sarà possibile estrarre sempre e solo 21 milioni di bitcoin, e molti di questi sono già stati estratti; circa 18.7 milioni di bitcoin sono stati estratti al momento della scrittura di questo libro. Ogni 4 anni, il numero di bitcoin prodotto tramite estrazione si dimezza e con la fine programmata dell'intero processo di estrazione con data 2140.

![ Tasso di inflazione di bitcoin nel tempo ](media/rId49.png)

**Tasso di inflazione di bitcoin nel tempo**

Bitcoin non è garantito da nessun bene fisico e non è garantito da nessun governo o impresa; questo fa sorgere un'ovvia domanda in ogni nuovo investitore: come possono, questi gettoni, avere valore? A differenza di azioni, bond, proprietà immobiliari o anche materie prime come il petrolio o il grano, i bitcoin non possono essere valutati usando il classico metodo dei flussi di cassa attualizzati o tramite il livello di domanda attesa per il loro uso nella produzione di beni di largo consumo. Bitcoin fa parte di una categoria di beni completamente diversa, conosciuta come beni monetari, la cui definizione di valore si basa sulla Teoria dei Giochi. In altre parole, ogni soggetto di mercato attribuisce valore ad un bene sulla base di una stima di valore personale e sulla base della percezione di valore degli altri partecipanti al mercato. Per comprendere come la teoria dei giochi si applichi ai beni monetari è necessario esplorare le origini del denaro.

#### Le origini del denaro

All'interno delle prime società, lo scambio fra gruppi di persone avveniva tramite baratto. L'inefficacia lampante di questo metodo di scambio ha limitato drasticamente la scala e la portata geografica dei commerci di quel periodo. Uno svantaggio considerevole del baratto è il problema della doppia coincidenza dei desideri. Un produttore di mele potrebbe avere il desiderio di scambiare merce con un pescatore, per esempio, ma il pescatore potrebbe non desiderare delle mele in quel momento; questo renderebbe lo scambio impossibile. Nel tempo, gli uomini hanno sviluppato il desiderio di trattenere un certo numero di oggetti collezionabili per la loro rarità o per il loro valore simbolico (per esempio conchiglie, denti di animali e silice). Ritroviamo esattamente quello che Nick Szabo discute nel suo brillante saggio sull'origine del denaro: il desiderio degli uomini di collezionare oggetti ha costituito un vantaggio evolutivo particolare per i primi uomini rispetto ai loro avversari biologici, i Neanderthal. Szabo scrive « la funzione evolutiva principale e ultima di oggetti da collezione era di avere un mezzo per conservare e trasferire ricchezza ».

Gli oggetti da collazione sono serviti come una sorta di proto-denaro, permettendo il commercio fra tribù altrimenti rivali e permettendo alla ricchezza di essere tramandata e trasferita fra generazioni. Il commercio e il trasferimento di beni collezionabili sono estremamente rari nelle società paleolitiche, questi beni rappresentavo più una riserva di valore che mezzi di scambio, a differenza del ruolo che il denaro ha per noi nella modernità. Szabo ci spiega :

> In confronto al denaro moderno, il denaro primitivo aveva una velocità di circolazione molto bassa -- poteva essere trasferito solo poche volte nella vita media di un individuo. Malgrado ciò, un bene da collezione durevole, quello che noi oggi chiameremmo un cimelio, poteva essere tramandato per generazioni con un aumento sostanziale del suo valore ad ogni passaggio -- spesso diventando la ragione stessa dello scambio.

Gli uomini primitivi hanno dovuto affrontare un dilemma importante della teoria dei giochi quando si sono trovati di fronte alla scelta di quali oggetti raccogliere o creare: quali oggetti saranno desiderati da altri uomini? Riuscendo ad anticipare correttamente quali oggetti avrebbero acquisito valore di collezione, il possessore ha un vantaggio considerevole negli scambi e nel guadagno di ricchezza. Alcune tribù di Nativi Americani, come i Narragansett, si sono specializzate nella produzione di oggetti da collezione senza un valore d'uso particolare, ma con puro valore di scambio. È importante sottolineare come più l'anticipazione della futura domanda di un bene è precoce, maggiore sarà il vantaggio conferito al suo possessore; egli potrà acquisirlo ad un prezzo inferiore rispetto a quando sarà largamente richiesto e il suo valore di scambio accrescerà di pari passo l'espansione della domanda. Inoltre, acquisire un bene nella speranza che venga considerato nel futuro come riserva di valore, velocizza la sua adozione per quello specifico scopo. Questo modello che potrebbe apparire circolare è in realtà un ciclo di feedback che porta le società a convergere velocemente su una singola riserva di valore. In termini della teoria dei giochi, questo è noto come Equilibrio di Nash. Ottenere uno stato di Equilibrio di Nash per una riserva di valore rappresenta un enorme vantaggio per una società dato che facilita notevolmente la divisione del lavoro, spianando la strada per l'avanzamento della civilizzazione.

**La via della seta**

Nel corso dei millenni, mentre le società sono maturate e le vie di commercio si sono sviluppate, le varie riserve di valore hanno iniziato a competere le une con le altre. Quindi mercanti e commercianti sono stati posti davanti ad una nuova scelta: conservare i loro guadagni nella riserva di valore della loro società oppure nella riserva della società con cui commerciano o entrambe? Avere dei risparmi in una riserva di valore straniera è vantaggioso perché aumenta la capacità di commercio in quella società. Mercanti che scelgono di tenere i loro risparmi in una valuta estera sono anche incentivati ad incoraggiare l'adozione di quella valuta nella loro società, dato che questo garantirebbe un potere d'acquisto maggiore dei loro risparmi. I benefici di utilizzo di una valuta straniera come riserva di valore accrescono non solo per il mercante ma anche per le società stesse. Due società che convergono verso una sola riserva di valore vedono un sostanziale abbattimento nel costo del commercio e un conseguente arricchimento. Il diciannovesimo secolo si può identificare certamente come il primo momento in cui la maggior parte del mondo è andato a convergere su una singola riserva di valore, l'oro, e questo periodo è stato testimone della più grande espansione del commercio della storia del mondo. Di quest'epoca d'oro, Lord Keynes scrive :

> Che straordinario episodio di progresso economico è stata quell'epoca... per uomini di capacità o indole che superasse la norma, appartenenti alla classe media o alta, a cui la vita offre a basso costo e con poca fatica, comodità, confort e servizi ben al di sopra della portata dei monarchi più ricchi e potenti del loro tempo. Un abitante di Londra poteva ordinare per telefono, sorseggiando a letto il suo tè mattutino, vari prodotti da tutto il mondo, nella quantità che riteneva opportuna, e aspettarsi la loro consegna in tempi ragionevoli alla sua porta.

![image](media/rId53.jpg)

### Le caratteristiche di una buona riserva di valore

Q[u]ando riserve di valore diverse competono fra di loro, alcuni specifici attributi determinano la probabilità di alcune di queste di superare le altre sulla linea del traguardo e di consolidare un aumento di domanda nel tempo. Storicamente parlando, diversi beni sono stati utilizzati come riserve di valore ma è possibile individuare alcune caratteristiche che identificano la riserva di valore ideale :

-   **Durevole**: il bene non deve essere deperibile o facile da distruggere. Il grano, per esempio non è una riserva di valore ideale.

-   **Trasferibile**: il bene deve essere facile da trasportare e conservare, rendendo possibile proteggerlo contro perdite o furti e facilitando il commercio su lunga distanza. Una mucca per esempio è meno ideale di un bracciale d'oro.

-   **Fungibile**: un esemplare del bene dovrebbe essere intercambiabile con un altro di uguale quantità. Senza fungibilità il problema della coincidenza dei desideri non sarebbe risolto. In questo senso l'oro è più adatto come riserva di valore dei diamanti che sono per natura di forma e qualità irregolare.

-   **Verificabile**: il bene deve essere velocemente identificabile e facile da autenticare. Un'autenticazione semplice aumenta la fiducia delle parti in uno scambio, rendendo la transazione più semplice.

-   **Divisibile**: deve essere semplice suddividere il bene in parti più piccole. Anche se questa caratteristica aveva un peso minore nelle società antiche in cui il commercio era poco frequente, è diventata sempre più importante con il prosperare degli scambi e con quantità di scambio sempre più piccole e precise.

-   **Scarso**: Secondo il neologismo coniato da Nick Szabo, un bene monetario deve avere un *costo non falsificabile*. In altre parole, un bene non deve essere abbondante o essere facile da ottenere o produrre in gran quantità. La scarsità è forse la caratteristica più importante di una riserva di valore perché fa leva sul desiderio innato dell'uomo di collezionare ciò che è raro. Per questo si può considerare la scarsità come fonte originale di valore.

-   **Presenza storica**: più a lungo un oggetto o una materia è considerato da una società come riserva di valore e più diventerà allettante col passare del tempo. Una riserva di valore consolidata nel tempo sarà difficile da usurpare, eccetto tramite conquista o se la nuova materia presenta notevoli vantaggi fra gli altri attributi già descritti.

-   **Resistente alla censura**: una nuova caratteristica che è diventata sempre più importante nella moderna società digitale, contraddistinta da sorveglianza pervasiva, è la resistenza alla censura. In sostanza, quanto è difficile per un soggetto esterno come un'impresa o lo stato, impedire al proprietario del bene di possederlo e utilizzarlo? Beni resistenti alla censura sono ideali per chiunque viva sotto un regime che cerchi di imporre una politica di controllo del capitale o di rendere illegali diverse forme di scambio pacifico.

Lo schema seguente classifica Bitcoin, oro e valute fiat (come il dollaro) secondo gli attributi appena esplorati; di seguito la spiegazione per ciascuna delle valutazioni.

![image](media/rId67.png)

#### Durabilità

1.12 L'oro è il re indiscusso della durabilità. La maggior parte dell'oro che è stato estratto o coniato, incluso l'oro dei faraoni, esiste ancora oggi e molto probabilmente resterà disponibile per centinaia di anni a venire. Inoltre, le monete d'oro che venivano utilizzate nell'antichità mantengono un valore significativo ancora oggi. Le valute fiat e i bitcoin non sono altro che dei registri digitali che possono prendere forma fisica (come le banconote). In questo senso, non è la durabilità della loro manifestazione fisica a dover essere considerata (dato che una banconota rovinata può essere scambiata con una nuova) ma piuttosto la stabilità dell'istituzione che li emette. Nel caso delle valute fiat, è importante riconoscere come molti governi si siano succeduti nel corso dei secoli e come le loro valute siano nate e scomparse con loro. Il Papiermark, Rentenmark, e Reichsmark della Repubblica di Weimar non hanno più valore oggi perché l'istituzione che li ha emessi non esiste più. Come la storia ci insegna, è una follia considerare le valute fiat come durevoli sul lungo periodo -- il dollaro degli Stati Uniti e la sterlina del Regno Unito sono delle anomalie relative in questo senso. Bitcoin, non essendo emesso da nessuna autorità centrale, si può giudicare durevole fintanto che la rete che lo rende sicuro resta in funzione. Se consideriamo il fatto che Bitcoin sia ancora nella sua infanzia, capiamo che è troppo presto per trarre delle conclusioni sulla sua durabilità. Ci sono però dei segni incoraggianti che dimostrano come, malgrado i forti tentativi da parte di stati nazionali di regolare Bitcoin e anni di attacchi da parte di hacker, la rete continua a funzionare, dimostrando una notevole resilienza *anti-fragilità*.

#### Portabilità

I Bitcoin sono la riserva di valore più trasferibile che l'uomo abbia mai usato. Chiavi private che rappresentano centinaia di migliaia di dollari possono essere contenute in una minuscola chiavetta USB e trasportate facilmente ovunque. Allo stesso tempo, somme di uguale valore possono essere trasmesse in modo quasi istantaneo fra persone ai capi opposti del globo. Le valute fiat, essendo fondamentalmente digitali, presentano ugualmente un alto grado di trasferibilità. Leggi governative e controllo dei capitali, rappresentano però un limite al trasferimento di grandi somme di denaro, che possono in alcuni casi richiedere giorni o non essere affatto possibili. Il Contante può essere utilizzato per ovviare al controllo di capitale, ma i rischi nell'immagazzinare grandi somme e i costi di trasporto aumentano considerevolmente. L'oro, prendendo forma fisica ed essendo estremamente denso, è decisamente il meno trasferibile. Non sorprende dunque che la maggior parte dei lingotti non vengano mai mossi. Quando un lingotto viene trasferito fra un compratore e un venditore ciò che viene scambiato è tipicamente il titolo di proprietà legato a quell'oro, non il lingotto fisico, fornendo una garanzia di proprietà più debole per il proprietario. Trasportare fisicamente grandi quantità di oro su lunghe distanze è costoso, rischioso e richiede molto tempo.

#### Fungibilità

L'oro definisce lo standard per la fungibilità. Quando viene fusa, un'oncia d'oro è essenzialmente indistinguibile da qualunque altra oncia d'oro che sia mai stata scambiata sul mercato. Le valute fiat, d'altro canto, sono fungibili fino a quanto le istituzioni che le emettono decidono che lo siano. Malgrado sia interamente possibile che una banconota fiat venga usata e scambiata da un mercante come ogni altra, ci sono dei casi in cui banconote di grande taglio vengono trattate diversamente da quelle di piccolo taglio. Il governo indiano, per esempio, ha completamente demonetizzato le banconote da 500- e 1000- rupie nel tentativo di schiacciare il mercato nero non tassabile. La demonetizzazione ha portato queste banconote ad essere scambiate ad un valore più basso dell'originale, rendendole non più fungibili o intercambiabili con le rispettive banconote di taglio più piccolo. I bitcoin sono fungibili a livello di rete, ciò significa che qualunque bitcoin trasmesso viene trattato allo stesso modo dal sistema. Malgrado ciò, dato che ogni bitcoin è tracciabile sulla blockchain -- un registro pubblico di tutte le transazioni che sono avvenute sul network -- un particolare bitcoin potrebbe essere segnato dall'uso per scambi illeciti e un'impresa potrebbe essere portata a rifiutare quel bitcoin segnato. Senza miglioramenti sul fronte della privacy e nell'anonimità del protocollo di rete, i bitcoin non possono ancora essere considerati fungibili al livello dell'oro.

#### Autenticabilità

Sia le valute fiat che l'oro sono relativamente facili da autenticare. Eppure, malgrado le banconote contengano degli elementi che impediscono le falsificazioni, gli stati e i cittadini possono ancora potenzialmente essere truffati con dei pezzi contraffatti. Anche l'oro non è immune alla falsificazione. Criminali sofisticati hanno usato, per esempio, il tungsteno placcato in oro per truffare investitori facendogli comprare oro falso. I bitcoin, d'altro canto, possono essere autenticati con certezza matematica. Usando firme crittografiche, il proprietario di bitcoin è in grado di provare pubblicamente la proprietà dei fondi che dichiara di possedere.

#### Divisibilità

Un bitcoin può essere suddiviso fino alla centomilionesima parte e scambiato a queste quantità infinitesimali (le commissioni di rete possono però rendere lo scambio di queste minuscole quantità non economico). Le valute Fiat sono tipicamente divisibili fino agli spiccioli, rendendole divisibili a sufficienza. Questi spiccioli hanno però ben poco potere d'acquisto. L'oro, malgrado fisicamente divisibile, diventa difficile da utilizzare quando viene suddiviso in quantità tanto piccole da essere adatte a piccole transazioni quotidiane.

#### Scarsità

La caratteristica che distingue in modo lampante Bitcoin dalle valute fiat e dall'oro è la sua scarsità predefinita. Da protocollo, solo 21 milioni di bitcoin potranno essere creati. Questo significa che un proprietario di bitcoin possiede sempre una quantità nota della fornitura totale possibile. Per esempio, il proprietario di 10 bitcoin sa che al massimo 2.1 milioni di persone al mondo (meno dello 0,03 % della popolazione mondiale) potrà mai avere una quantità di bitcoin pari alla sua. Malgrado l'oro sia rimasto relativamente scarso nel corso della storia, non è immune agli aumenti di offerta. Se mai dovesse essere scoperto un nuovo metodo di estrazione più economico, l'offerta dell'oro salirebbe drammaticamente (per esempio estrazione dal fondo marino o da asteroidi ). Le valute fiat, infine, malgrado siano un'invenzione relativamente giovane, hanno dimostrato di soffrire profondamente gli aumenti di offerta. Diverse nazioni hanno dimostrato la tendenza ad inflazionare la loro valuta in risposta a problemi politici di breve termine. Queste tendenze inflazionarie dei governi, in diverse parti del mondo, mettono i proprietari di valute fiat davanti alla realtà che i loro risparmi diminuiranno di valore nel tempo.

#### Presenza storica

Nessun bene monetario ha una storia tanto lunga ed epica quanto quella dell'oro, che è stato riconosciuto come fonte di valore dall'alba delle civiltà; tant'è che monete coniate nell'antichità mantengono ancora oggi il loro valore. Lo stesso non si può certo dire per le valute fiat, che rappresentano una recente anomalia storica. Da quando sono entrate in circolazione ognuna di esse ha dimostrato la tendenza a perdere valore. L'uso dell'inflazione come metodo di tassazione occulta dei cittadini di uno stato è stata una tentazione a cui solo poche nazioni nella storia sono state capaci di resistere. Se il ventesimo secolo, periodo in cui le valute fiat hanno iniziato a dominare l'orizzonte monetario globale, ha stabilito una verità economica, è che non si può porre fiducia nell'idea che le valute fiat mantengano il loro valore nel lungo periodo e tanto meno nel medio. Bitcoin, malgrado la sua breve storia, ha superato abbastanza sfide, a cui è stato sottoposto dal mercato, da dimostrare che con buona probabilità, non svanirà molto presto come asset monetario. Inoltre, l'effetto Lindy ci suggerisce come, quanto più a lungo Bitcoin resterà in vita, tanto più crescerà la fiducia della società nell'idea che continuerà ad esistere in futuro. In altre parole, la fiducia di una società in una nuova riserva di valore è asintotica per natura, come illustrato dalla curva qui riportata.

![image](media/rId76.png)

Se Bitcoin esisterà per almeno 20 anni ci sarà una quasi universale fiducia nell'idea che resterà disponibile per sempre; quanto si è già verificato con Internet, che è ormai considerano un elemento permanente del mondo moderno.

#### Resistenza alla censura

Inizialmente, uno dei principali impieghi di bitcoin è stato l'uso per il commercio di sostanze illegali. In molti hanno poi erroneamente ipotizzato che la domanda primaria di bitcoin fosse dovuta al loro apparente anonimato. Eppure, Bitcoin è ben lungi dall'essere una valuta anonima; ogni transazione trasmessa sulla rete Bitcoin viene registrata per sempre su una blockchain pubblica. Il registro storico delle transazioni consente di effettuare analisi forensi per identificare la provenienza di un flusso di denaro. È stato proprio questo tipo di analisi che ha permesso l'arresto dell'autore della famigerata rapina ai danni di MtGox. Sebbene sia vero che una persona sufficientemente attenta e diligente può nascondere la propria identità quando utilizza Bitcoin, non è questa la caratteristica che ha reso Bitcoin così popolare per il commercio di droga. Ciò che rende Bitcoin prezioso per attività illecite è che è *privo di autorizzazione* a livello di rete. Quando i bitcoin vengono trasmessi sulla rete, non vi è alcun intervento umano di autorizzazione su quella specifica transazione. Essendo un modello di rete peer-to-peer distribuita, Bitcoin è per natura progettato per resistere alla censura. Questo lo pone in netto contrasto con il sistema bancario fiat, in cui gli stati controllano e regolamentano le banche e gli altri enti di trasmissione del denaro in modo che usi illegali di beni monetari vengano segnalati e si possano prevenire. Un classico esempio di trasmissione regolamentata di denaro sono i controlli sul capitale. Un ricco milionario, ad esempio, potrebbe trovare impossibile o rischioso trasferire la propria ricchezza in un nuovo domicilio se desidera scampare ad un regime oppressivo. Sebbene l'oro non sia emesso dallo stato, la sua natura fisica ne rende difficile il trasporto, rendendolo quindi molto più suscettibile al controllo statale rispetto a Bitcoin. Il « Gold Control Act » indiano è un esempio di questa regolamentazione.

Bitcoin eccelle nella maggior parte degli attributi sopra elencati, permettendogli di superare ampiamente i beni monetari moderni e antichi e fornendo un forte incentivo alla sua crescente adozione. La combinazione di resistenza alla censura e scarsità assoluta, in particolare, è stata un forte incentivo per investitori facoltosi ad allocare una parte della loro ricchezza in questa risorsa emergente.

![image](media/rId80.jpg)

### L'evoluzione del denaro

C[']é una vera e propria ossessione nelle economie monetarie moderne sul ruolo del denaro come mezzo di scambio. Nel ventesimo secolo, gli stati hanno monopolizzato l'emissione di denaro e progressivamente indebolito il suo ruolo come riserva di valore, creando la falsa concezione che i soldi siano innanzitutto un mezzo di scambio. In molti hanno criticato Bitcoin e lo hanno definito inadatto come mezzo di scambio a causa della sua volatilità. In questo modo però si mette il carro davanti ai buoi. Le diverse forme di denaro da sempre si evolvono in fasi, con il ruolo di riserva di valore sempre antecedente al ruolo di mezzo di scambio. Uno dei padri dell'economia marginalista, William Stanley Jevons ci spiega che :

> Storicamente parlando...l'oro sembra aver servito, in principio, il ruolo di bene prezioso, ed è stato usato per scopi ornamentali; in secondo luogo, è diventato riserva di valore; in terzo si è tramutato in mezzo di scambio e infine è diventato misura di valore.

Usando una terminologia più moderna possiamo definire quattro fasi da sempre attraversate dal denaro nella sua evoluzione :

1.  **Oggetto da collezione**: nella primissima fase di evoluzione, la domanda di denaro sarà basata esclusivamente sulle sue proprietà peculiari, di solito rappresentando un capriccio o un'estravaganza per il possessore. Conchiglie, perline e oro sono stati tutti oggetti da collezione prima di passare ad avere il più tradizionale ruolo di moneta.

2.  **Riserva di valore**: Nel momento in cui l'oggetto di valore è riconosciuto e desiderato da un numero sufficiente di persone per le sue peculiarità, allora verrà riconosciuto come riserva di valore. Nel momento in cui un bene viene riconosciuto da molte persone come una riserva di valore ideale, il suo potere d'acquisto inizia a salire perché sempre più persone vogliono adottarlo per questo scopo. Il potere d'acquisto di una riserva di valore raggiungerà eventualmente un plateau quando sarà diffuso fra una quantità abbastanza ampia di persone e il numero di nuove adozioni comincerà a scendere.

3.  **Mezzo di scambio**: Quando una forma di denaro si stabilisce come riserva di valore il suo potere d'acquisto si stabilizza. Avere un potere d'acquisto stabile diminuisce il costo d'opportunità legato all'uso commerciale e si stabilizza su un livello appropriato per un uso come mezzo di scambio. Agli albori, molte persone si sono concentrate esclusivamente sugli enormi costi di opportunità d'uso di bitcoin come mezzo di scambio, piuttosto che riconoscerla come una nascente riserva di valore. Il famoso episodio in cui un uomo ha scambiato 10.000 bitcoin (un valore corrispondente a circa 480 milioni di dollari al momento della scrittura di questo libro) per due pizze illustra perfettamente questo fraintendimento.

4.  **Unità di conto**: Quando una forma di denaro è ampiamente utilizzata come mezzo di scambio, i prezzi dei beni di consumo cominceranno ad essere calcolati sulla sua base. Cioè, il rapporto di cambio per quella valuta sarà disponibile per la maggior parte dei beni. L'idea che per la maggior parte dei beni sia oggi disponibile un prezzo in bitcoin è un errore. Ad esempio, anche se è possibile acquistare una tazza di caffè utilizzando bitcoin, il prezzo indicato non è un vero e proprio prezzo in bitcoin; piuttosto, è il prezzo in dollari richiesto dal commerciante tradotto in termini di bitcoin all'attuale tasso di cambio di mercato USD/BTC. Se il prezzo di Bitcoin dovesse scendere in confronto al dollaro, il numero di bitcoin richiesti dal commerciante aumenterebbe proporzionalmente. Solo nel momento in cui i commercianti saranno disposti ad accettare bitcoin per le transazioni, indipendentemente dal suo tasso di cambio rispetto alle valute fiat, potremo davvero pensare che Bitcoin sia diventato un'unità di conto.

Beni monetari che non sono ancora considerati come unità di conto possono essere definiti parzialmente monetizzati.

Un esempio ne è oggi l'oro che rappresenta ancora una riserva di valore ma è stato spogliato del suo ruolo di mezzo di scambio e unità di conto a favore di nuovi strumenti monetari da parte dei governi. Questo fenomeno si osserva tipicamente in paesi con governi disfunzionali, come l'Argentina o lo Zimbabwe. Nel suo libro *Digital Gold*, Nathaniel Popper scrive :

> In America il dollaro serve contemporaneamente ed indistintamente le tre funzioni del denaro: rappresenta un mezzo di scambio, un'unità di conto per i beni di consumo e un asset che può funzionare come riserva di valore. In Argentina, d'altro canto, mentre il peso viene utilizzato come mezzo di scambio -- per acquisti quotidiani -- nessuno lo usa più come riserva di valore. Conservare dei risparmi in peso equivale a buttarli nel cestino. Per questo motivo gran parte della popolazione scambia tutti i pesos che ha intenzione di risparmiare in dollari che tendono a mantenere il loro valore molto meglio della valuta in questione. Dato che il peso è molto volatile, le persone tendono inoltre a ricordare i prezzi in dollari, che rappresenta un'unità di misura molto più affidabile nel tempo.

Bitcoin si trova ora nella fase di transizione fra il primo stato di monetizzazione (oggetto da collezione) e la seconda fase (riserva di valore). È molto probabile che passino anni prima che Bitcoin passi dall'essere una nascente riserva di valore ad essere un vero e proprio mezzo di scambio e la strada che ha di fronte a sé è disseminata di rischi ed incertezze. È impressionante pensare come questa stessa trasformazione abbia richiesto all'oro dei secoli. Nessuna persona in vita è stata testimone diretta della monetizzazione di un bene (come sta avvenendo per Bitcoin), per questo c'è poca preziosa conoscenza su come avvenga questo cammino di monetizzazione.

#### Path dependence o dipendenza dal percorso

Nel suo processo di monetizzazione, un bene monetario vedrà esplodere il suo potere d'acquisto. Molti hanno assimilato l'aumento in potere d'acquisto di Bitcoin con una bolla. Malgrado questo termine venga spesso utilizzato in modo dispregiativo, per insinuare che Bitcoin è sopravvalutato, calza inavvertitamente alla perfezione. Una caratteristica comune a tutti i beni monetari è che il loro potere d'acquisto è più alto del loro banale valore d'uso. Addirittura, nel corso della storia, alcuni beni monetari non hanno nemmeno avuto un valore d'uso. La differenza fra il potere d'acquisto di un bene monetario e il suo valore di scambio legato all'uso si può considerare come un premio monetario. Quando un bene monetario si sta trasformando e sta attraversando le diverse fasi di monetizzazione (elencate in precedenza) questo premio monetario, il surplus di valore aumenta. Questo aumento però non avviene in modo lineare o prevedibile. Un bene X che è in fase di monetizzazione potrebbe essere superato da un bene Y più adatto come forma di denaro e il premio monetario di X potrebbe crollare o svanire completamente in pochissimo tempo. Il premio monetario di valore dell'argento, per esempio, si è esaurito quasi del tutto nel tardo diciannovesimo secolo, quando i governi in gran parte del mondo hanno scelto di abbandonarlo come valuta a favore dell'oro.

![ Premio monetario dei diversi beni monetari ](media/rId102.png)

**Premio monetario dei diversi beni monetari**

Anche in assenza di fattori esogeni, come l'intervento di un governo o la competizione con altri beni monetari, il premio monetario di una nuova valuta non segue un percorso prevedibile. L'economista Larry White osserva che « il problema della storia delle bolle, essendo presente in tutti gli andamenti di prezzo e non ci restituisce alcuna spiegazione su un particolare andamento di prezzo ».

Il processo di monetizzazione risponde alla teoria di giochi; ogni partecipante al mercato cerca di anticipare la domanda aggregata degli altri partecipanti e quindi prevedere il futuro premio monetario. Poiché il premio monetario non è ancorato ad alcuna utilità intrinseca, i partecipanti al mercato tendono a fare riferimento ai prezzi passati per determinare se un bene monetario è economico o costoso e se scegliere di acquistarlo o venderlo. La connessione fra domanda attuale e prezzi passati è nota come dipendenza dal percorso ed è forse il più grande ostacolo alla comprensione dei cambiamenti di prezzo dei beni monetari.

Quando il potere d'acquisto di un bene monetario aumenta all'aumentare dell'adozione, le aspettative del mercato su ciò che si definisce "economico" e "costoso" cambiano di conseguenza. Allo stesso modo, quando il prezzo crolla, le aspettative possono portare alla convinzione generale che i prezzi precedenti fossero "irrazionali" o eccessivamente gonfiati. La dipendenza dal percorso del denaro è illustrata dalle parole del noto gestore di fondi di Wall Street, Josh Brown:

> Ho comprato [bitcoin] a circa 2300 dollari e mi sono trovato fra le mani il mio investimento raddoppiato. Poi ho iniziato a dire "Non posso comprarne di più", man mano che il prezzo aumentava, anche se si trattava di un'opinione basata su null'altro fuorché il prezzo a cui l'avevo originariamente comprato. Poi, quando ho visto che il prezzo è crollato nell'ultima settimana, a causa di un giro di vite del governo cinese sulle piattaforme di scambio, ho iniziato a dire a me stesso: « Oh bene, spero che gli diano il colpo di grazia, così potrò comprarne di più ».

La verità è che le nozioni di « economico » e « costoso » sono essenzialmente prive di significato se si guarda ai beni monetari. Il prezzo di un bene monetario non è un riflesso del suo flusso di cassa o di quanto sia utile ma è, piuttosto, una misura del suo tasso di adozione in risposta ai diversi ruoli del denaro.

A complicare ulteriormente questa sua natura di dipendenza dal percorso, possiamo dire che i partecipanti al mercato non agiscono semplicemente come osservatori obiettivi quando trattano il denaro, cercando di acquistare o vendere in previsione di futuri movimenti del premio monetario, ma si trasformano in veri e propri evangelizzatori. Poiché non esiste un premio monetario oggettivamente corretto, il proselitismo sugli attributi considerati superiori di un bene monetario ha più efficacia di quello che si potrebbe fare per i beni normali, il cui valore è in definitiva ancorato al flusso di cassa o alla domanda d'uso. Il fervore religioso dei partecipanti al mercato di Bitcoin può essere osservato in diversi forum online in cui i proprietari ne promuovono attivamente i vantaggi e decantano gli investimenti che consente. Osservando il mercato di Bitcoin, Leigh Drogen commenta:

> Si può riconoscere come una religione -- una storia che ci raccontiamo e su cui siamo d'accordo. E' la curva di adozione di una nuova religione quella a cui dovremmo pensare. È un'idea quasi perfetta: appena qualcuno entra nel sistema lo dice a tutti ed inizia a evangelizzare. Poi entrano i suoi amici e iniziano anch'essi l'opera di evangelizzazione.

Mentre questo paragone con la religione può dare a Bitcoin un'aura di fede irrazionale, è del tutto razionale che il singolo proprietario scelga di evangelizzare un bene monetario considerato superiore e che una società tenda a standardizzarsi su di esso. Il denaro funge da fondamenta per tutte le funzioni di scambio e risparmio; l'adozione di una forma superiore di denaro presenta quindi vantaggi esponenziali per tutti i membri di una società.

![image](media/rId105.jpg)

### La curva di monetizzazione

#### I cicli di hype

A[n]che in assenza di regole generali sul percorso che un bene monetario seguirà nel suo processo di monetizzazione, nella storia relativamente breve della monetizzazione di Bitcoin, possiamo osservare l'emergere di un curioso schema. Il prezzo di Bitcoin sembra seguire uno modello frattale di grandezza crescente in cui ciascuna iterazione del frattale stesso assume la forma del ciclo di hype proposto da Gartner, come illustrato nell'immagine qui sotto. L'Hype Cycle ci restituisce una rappresentazione grafica di come una tecnologia evolverà nel tempo.

![image](media/rId121.png)

Nel suo articolo intitolato « Speculative Bitcoin Adoption/Price Theory », Michael Casey ipotizza che i cicli crescenti di hype del modello di Gartner rappresentano le fasi di una classica curva di adozione ad S che rappresenta l'andamento dell'adozione di molte tecnologie innovative che sono poi diventate di uso comune nella società.

![ Curva di adozione dei diversi beni di consumo ](media/rId124.png)

**Curva di adozione dei diversi beni di consumo**

Ciascun ciclo del modello di Gartner inizia con un'esplosione di entusiasmo per la nuova tecnologia e l'innalzamento del prezzo grazie ai partecipanti al mercato che sono « raggiungibili » in quella fase. I primi acquirenti di un ciclo di Gartner hanno in genere una forte fiducia nella natura trasformativa della tecnologia in cui investono. Col tempo, il mercato raggiunge un picco di entusiasmo quando la quantità di nuovi partecipanti che può essere raggiunta in quel ciclo si esaurisce, e quando a comprare sono soprattutto gli speculatori, più interessati a profitti rapidi che alla tecnologia in sé.

In seguito a questo picco nel ciclo, i prezzi crollano rapidamente e il fervore speculativo è sostituito da disperazione, derisione pubblica e dall'idea che la tecnologia non fosse affatto trasformativa come si pensava. Col tempo, il prezzo va al minimo e si raggiunge un plateau. In questa fase, gli investitori originali che avevano grande fiducia nella tecnologia vengono affiancati da una nuova schiera di persone interessate che sono state capaci di sopportare la crisi e che hanno apprezzato l'importanza della tecnologia.

Il plateau persiste per un periodo prolungato e forma quello che Casey, chiama un « un minimo stabile e noioso ». Durante questo plateau l'interesse pubblico per la tecnologia va a scemare ma questa continuerà ad essere sviluppata e il numero di fermi sostenitori continuerà lentamente a crescere. Quando gli osservatori esterni riconoscono che la tecnologia non scomparirà e che investire in essa non sarà così rischioso come sembrava nella fase di ribasso del primo ciclo, si raggiungerà allora il nuovo punto di partenza della successiva iterazione del ciclo di hype. L'iterazione successiva porterà con sé ancora più persone disposte ad adottare la tecnologia e sarà di entità ancora maggiore.

Un numero estremamente basso di persone che partecipano ad una iterazione del ciclo di hype di Gartner è in grado di anticipare correttamente quanto i prezzi saliranno in quel ciclo. I prezzi, nella prima parte del ciclo, raggiungono solitamente dei livelli che sembrano assurdi alla maggioranza degli investitori. Quando il ciclo raggiunge una fine, i media attribuiscono una causa comune al crollo. Sebbene la causa dichiarata, come il fallimento di una piattaforma di scambio, possa essere un evento impattante, non è la ragione fondamentale per la fine del ciclo. I cicli di hype di Gartner terminano a causa dell'esaurimento dei partecipanti al mercato raggiungibili in quel ciclo.

È indicativo come l'oro abbia seguito il classico modello del ciclo di hype di Gartner a partire dalla fine degli anni '70 fino ai primi anni 2000. Si potrebbe così ipotizzare che il ciclo di hype è una dinamica sociale intrinseca del processo di monetizzazione.

![image](media/rId127.png)

#### Le comunità di Gartner

Prima del lancio del portale di scambio MtGox nel luglio del 2010, il mercato ancora minuscolo di Bitcoin non lasciava intravedere nessun ciclo di hype. Il mercato era dominato da una cricca di crittografi, informatici e cypherpunk pionieri nel processo che ha reso il protocollo Bitcoin libero da difetti tecnici e pronti a capire l'importanza della sensazionale invenzione di Satoshi. I prezzi, in questa fase, erano stabiliti direttamente dalle piattaforme di scambio o da forme di baratto, come nel caso dell'acquisto di due pizze in cambio di 10,000 bitcoin fatto da Laszlo Hanyecz. Il prezzo di bitcoin in questo periodo è rimasto ampiamente sotto il dollaro.

Dopo l'istituzione del primo prezzo di scambio nel 2010, il mercato di Bitcoin ha assistito a quattro importanti cicli di hype di Gartner. Con il senno di poi, possiamo identificare con precisione le fasce di prezzo dei precedenti cicli di hype e possiamo anche identificare qualitativamente la comunità di investitori associati a ciascuna iterazione del ciclo.

**Da 0,06 a 30 dollari** (luglio 2010 - luglio2011): Il primo ciclo ha attirato un flusso regolare di investitori ideologicamente motivati che sono stati folgorati dal potenziale di una valuta digitale non emessa dallo stato. Libertari come Roger Ver e Ross Ulbricht sono stati attratti da Bitcoin per le attività antisistema che questa nascente tecnologia avrebbe permesso se fosse stata largamente adottata. Questo ciclo raggiunge il climax solo un mese dopo che *Gawker* pubblica un articolo di successo che tratta di Bitcoin e il suo uso sulla piattaforma Silk Road, creata da Ulbricht. Silk Road aveva lo scopo di facilitare l'acquisto di sostanze illecite usando Bitcoin ed è diventata una prima fonte di domanda per la valuta digitale.

**Da 30 a 1154 dollari** (agosto 2011 - dicembre 2013): Il secondo ciclo vede l'ingresso degli investitori più intrepidi, come l'argentino Wences Casares, disposti a rischiare per questa tecnologia iconoclastica e priva di una storia. Casares vede in Bitcoin una potenziale cura per le devastazioni economiche dell'iperinflazione che ha vissuto da bambino. Brillante e ben connesso imprenditore seriale, Casares è conosciuto per aver evangelizzato Bitcoin fra i più influenti esperti di tecnologia e investitori della Silicon Valley, ed è diventato così il paziente zero per la diffusione di quello che è stato definito un « virus mentale ».

Anche i gemelli Winklevoss, che hanno battibeccato con Mark Zuckerberg sulla fondazione di Facebook e hanno ricevuto una cospicua liquidazione dalla società, sono parte di questo secondo ciclo. Avendo ricevuto un'ingente buonuscita da Facebook, i gemelli Winklevoss hanno scelto di festeggiare ad Ibiza dove l'incontro casuale con l'investitore David Azar li ha esposti per la prima volta a questa nuova opportunità di investimento. Immediatamente intrigati da quello che hanno sentito, i fratelli hanno deciso di utilizzare il loro nuovo capitale per investire in Bitcoin.

Gli investitori del primo e del secondo ciclo di hype di Bitcoin erano disposti a sfidare gli arcani e rischiosi canali di liquidità da cui i bitcoin potevano essere acquistati. La principale fonte di liquidità nel mercato durante questo periodo era l'Exchange MtGox, con sede in Giappone, gestito dal notoriamente incompetente malfattore Mark Karpeles, che ha poi ricevuto una pena detentiva per la sua colpevolezza nel crollo dell'Exchange.

**Da 1154 a 19600 dollari** (gennaio 2014 - dicembre2017): il terzo ciclo di hype ha attratto il maggiore influsso di investitori non allineati all'ideologia e all'etica cypherpunk che hanno dato vita a Bitcoin. In termini della curva di adozione ad S, questi nuovi investitori possono essere classificati come « early adopters » o primi utenti.

![image](media/rId131.png)

Un'analisi della blockchain e dei dati provenienti dalle piattaforme exchange di questo periodo condotta da Willy Woo ci suggerisce come la comunità di nuovi partecipanti al mercato era dominato da investitori privati e che l'utilizzo globale è cresciuto da circa 1-2 milioni di investitori a oltre 14 milioni. Il ciclo si è concluso con un grande fervore speculativo guidato dal lancio di una legione di criptovalute alternative (alt-coin) in competizione con Bitcoin per il dominio del mercato. La stragrande maggioranza di queste alt-coin è da allora svanita nell'obsolescenza.

Vale la pena osservare come l'aumento del prezzo di Bitcoin durante i suddetti cicli di hype è stato ampiamente correlato a un aumento della sua liquidità e alla facilità con cui gli investitori potevano acquistare bitcoin. Nei primi due cicli di hype, MtGox è stato la principale fonte di liquidità di Bitcoin e ottenere bitcoin da questa piattaforma di scambio mal gestita e proteggerli è rimasta un'impresa troppo complessa per tutti tranne che per gli investitori tecnologicamente più esperti. Inoltre, molti di coloro che sono riusciti a trasferire denaro su MtGox hanno alla fine subito delle perdite quando l'Exchange è stato hackerato e successivamente chiuso. All'inizio del terzo ciclo di hype, hanno iniziato ad emergere concorrenti a MtGox. Tuttavia, anche dopo il crollo di MtGox e la sua sostituzione con piattaforme più competenti, sono rimasti ostacoli significativi per i soggetti che cercavano di investire in Bitcoin. Le banche erano spesso riluttanti a trattare con le piattaforme di scambio e piattaforme come Coinbase non erano in grado di mantenere costante il loro servizio in caso di alta richiesta. La nuova infrastruttura finanziaria emergente è rimasta nella migliore delle ipotesi traballante.

Solo alla fine del terzo ciclo di hype, e in seguito a due anni di quiete nelle oscillazioni del prezzo di mercato di Bitcoin, sono emerse delle fonti di liquidità mature e significative; esempi includono le piattaforme di scambio OTC, piattaforme regolamentate che hanno migliorato significativamente la loro affidabilità e mercati a termine come il Mercantile Exchange di Chicago. Nel momento in cui il quarto ciclo di hype è iniziato nel 2020, comprare e proteggere bitcoin è diventato relativamente semplice per investitori privati e istituzionali.

**Da 19600 dollars a...?** (gennaio 2018 - ?): Al momento della stesura di questo libro il mercato di Bitcoin sta attraversando il suo quarto importante ciclo di hype. Con l'aumento e la maturazione delle fonti di liquidità, importanti investitori istituzionali possono ora partecipare al mercato e molti importanti ricchi manager come Paul Tudor Jones e Stanley Druckenmiller, scelgono di allocare una porzione dei loro capitali in Bitcoin. Al fianco di questi imponenti fondi di gestione patrimoniale alcune società pubbliche come Tesla, MicroStrategy e Square hanno investito parte, o tutte nel caso di MicroStrategy, delle loro tesorerie aziendali in Bitcoin, creando un precedente per altre grandi società e spingendole a fare lo stesso.

Con la maturazione del mercato di Bitcoin, è probabile che la domanda istituzionale inizi a giocare un ruolo importante del nuovo ciclo di hype. Come ha scritto Philip Gradwell, CEO della società di analisi di blockchain Chainalysis, in una nota ai suoi clienti :

> Il ruolo degli investitori istituzionali sta emergendo sempre più chiaramente dai dati... La domanda è guidata dagli investitori nordamericani sulle borse fiat, con una maggiore domanda da parte degli acquirenti istituzionali.

Uno studio prodotto dal Center for Alternative Finance dell'Università di Cambridge ha concluso che, entro il terzo trimestre del 2020, c'erano « fino ad un totale di 101 milioni di utenti di criptovalute » a livello globale. Sembra che durante il ciclo di hype attuale, Bitcoin sia pronto a passare dalla fase di « primi utilizzatori » della curva a S dell'adozione globale alla « prima maggioranza ». La disponibilità di un mercato dei futures regolamentato apre la strada all'eventuale creazione di Bitcoin ETF (exchange-traded funds --fondi di investimento a gestione passiva), che a sua volta introdurrà la « maggioranza tardiva » e i « ritardatari » nei successivi cicli di hype.

Malgrado sia impossibile prevedere l'esatta entità dell'attuale ciclo di hype, è ragionevole ipotizzare che Bitcoin conquisti una porzione significativa della capitalizzazione di mercato dell'oro -- il suo cugino più prossimo nella famiglia globale degli asset finanziari.

#### L'effetto di dimezzamento

I bitcoin sono prodotti in un processo competitivo noto come "mining" o estrazione, che richiede il dispendio di energia computazionale. La tabella di marcia per la produzione di Bitcoin è predeterminata dal suo protocollo e, da progettazione, ogni 10 minuti circa un nuovo blocco viene estratto da un minatore (un computer che partecipa alla rete Bitcoin). Ogni volta che un minatore estrae con successo un blocco, gli viene riconosciuto un numero fisso di bitcoin; questa è nota come « block subsidy » o ricompensa per il blocco. La block subsidy è la fonte originale di tutti i bitcoin prodotti sulla rete Bitcoin.

Ogni 4 anni circa o, più precisamente, ogni 210 000 blocchi, la block subsidy di bitcoin si dimezza in un evento noto come « *halving* » (dimezzamento). Per i primi quattro anni di vita di Bitcoin, ad ogni minatore veniva riconosciuto un premio di 50 bitcoin per blocco estratto. Nei successivi quattro anni la block subsidy è diventata di 25 bitcoin. A partire dal maggio 2020, ciascun blocco minato restituisce in premio 6,25 bitcoin a chi lo estrae. Entro l'anno 2140, su per giù, la block subsidy raggiungerà valore zero e non saranno restituiti più bitcoin per l'estrazione di nuovi blocchi. Una domanda importante per gli investitori è quale effetto ha questo dimezzamento sul prezzo di bitcoin e se questo shock di offerta quadriennale può essere adeguatamente "valutato" dal mercato.

Il protocollo Bitcoin prevede che l'ammontare di energia computazionale richiesta per estrarre un blocco si regoli periodicamente per mantenere un output relativamente costante di bitcoin durante ciascuno dei periodi di dimezzamento. Se le risorse computazionali dedicate al mining aumentano, il processo di estrazione diventa a sua volta più complesso e più costoso. Questa ricalibrazione della difficoltà tende a trasformare i minatori in produttori marginali. Ciò significa che il profitto derivante dall'estrazione di bitcoin nel tempo tende a zero. A causa della natura marginale dell'attività di estrazione, i minatori in genere hanno bisogno di vendere la maggior parte dei bitcoin che estraggono per coprire i continui costi di gestione delle operazioni; primo fra tutti il costo dell'elettricità. Pertanto, i minatori garantiscono una costante pressione al ribasso sul livello dei prezzi di Bitcoin. Quando si verifica il dimezzamento di Bitcoin, la pressione di vendita al ribasso dei minatori si dimezza approssimativamente a sua volta.

A parità di condizioni, se la domanda di bitcoin dovesse rimanere costante, questo dimezzamento comporterebbe un eccesso di domanda rispetto all'offerta, provocando un aumento del prezzo. Data la tempistica predeterminata di ogni dimezzamento, dovrebbe essere possibile per i partecipanti al mercato anticipare l'evento e assegnare un nuovo valore. Tuttavia, appare chiaro come, storicamente, i dimezzamenti non sono stati adeguatamente valutati e il prezzo di Bitcoin sembra sempre aumentare drasticamente dopo ogni dimezzamento. Si può addirittura ipotizzare che il dimezzamento di Bitcoin sia la causa scatenante dei periodici cicli di hype di Bitcoin.

Come abbiamo visto in precedenza in questo capitolo, quando un ciclo di hype di Bitcoin termina, il prezzo scende precipitosamente fino a trovare un equilibrio in cui la domanda degli acquirenti con forte convinzione corrisponde all'offerta degli speculatori che cercano di uscire dal mercato e dei minatori che vendono per coprire i loro costi di produzione. Il dimezzamento sconvolge l'equilibrio raggiunto e l'offerta di bitcoin negoziabili sul mercato viene lentamente e inesorabilmente trasferita nelle mani di possessori a lungo termine. Man mano che il bacino di bitcoin negoziabili diminuisce, il prezzo di mercato inizia a salire e questo apparentemente inesorabile aumento di prezzo sembra innescare il classico fenomeno di « panico generalizzato », che dà il via alla fase parabolica del ciclo di hype.

Una potenziale ragione per cui i precedenti dimezzamenti non hanno provocato un aggiustamento di prezzo è che quando un dimezzamento innesca un nuovo ciclo di hype, non è chiaro quanto sarà ampia la platea di persone disposte a destinare i propri risparmi a Bitcoin in quel particolare ciclo. A complicare le cose si aggiungono poi i complessi cicli di feedback coinvolti nella monetizzazione. Abbiamo già stabilito che quando alcuni investitori decidono di trattenere i loro risparmi in Bitcoin, non solo agiscono come investitori passivi, ma diventano anche attivi evangelizzatori della superiorità di Bitcoin come riserva di valore. La misura in cui questa evangelizzazione influenza la quantità di persone coinvolte nel ciclo è forse incalcolabile.

#### L'ingresso degli Stati Nazionali

L'ultimo ciclo di hype di Gartner che caratterizzerà Bitcoin avrà inizio quando gli stati nazionali inizieranno ad accumulare bitcoin come parte delle loro riserve di valuta estera. La capitalizzazione di mercato di Bitcoin è per ora troppo piccola perché venga ragionevolmente considerato come riserva in molti paesi. Detto ciò, con l'aumento di interesse del settore privato e un valore di mercato che si avvicina a quello dell'oro, Bitcoin avrà presto abbastanza liquidità da permettere alla maggior parte degli stati di entrare nel mercato. Nel momento in cui uno stato adottasse ufficialmente per primo bitcoin come riserva di valore, vedremo scatenarsi una reazione a catena. Gli stati che adotteranno Bitcoin per primi vedranno i maggiori benefici nel caso in cui quest'ultimo si imponesse, definitivamente, come riserva di valore a livello mondiale. Sfortunatamente, è molto probabile che siano gli stati con poteri esecutivi forti i primi ad accumulare bitcoin; un esempio sono le dittature come la Corea del Nord. La riluttanza a vedere questi stati migliorare la loro posizione finanziaria associata a rami esecutivi intrinsecamente deboli faranno esitare le democrazie occidentali ad accumulare bitcoin nelle loro riserve e resteranno così inevitabilmente indietro.

È ironico il fatto che gli Stati Uniti siano attualmente una delle nazioni più aperte nei confronti di Bitcoin da un punto di vista normativo, mentre Cina e Russia sono fra le più ostili. La posizione geopolitica degli Stati Uniti subirebbe il colpo maggiore nel momento in cui Bitcoin andasse a soppiantare il dollaro come valuta di riserva mondiale. Negli anni '60, Charles de Gaulle criticava il « privilegio esorbitante »di cui gli Stati Uniti hanno goduto grazie all'ordine monetario internazionale creato alla conferenza di Bretton Woods del 1944. I governi russo e cinese non si sono ancora resi conto dei vantaggi geo-strategici di Bitcoin come valuta di riserva e sono attualmente concentrati sugli effetti che potrebbe avere sui loro mercati interni. Come de Gaulle, negli anni '60, minacciò di ristabilire il gold standard in risposta all'esorbitante privilegio degli Stati Uniti, anche i cinesi e russi arriveranno, col tempo, a realizzare i benefici di possedere grandi quantità di una riserva di valore che non sia una moneta sovrana straniera. Considerando che, la stragrande maggioranza del potere di estrazione di Bitcoin, si trova in Cina, il governo cinese ha già un notevole vantaggio potenziale nell'aggiunta di bitcoin alle sue riserve.

Gli Stati Uniti si vantano di essere una nazione di innovatori, con la Silicon Valley fra le punte di diamante della loro economia. Finora, la Silicon Valley ha ampiamente dominato la discussione sulla posizione che le autorità di regolamentazione dovrebbero assumere nei confronti di Bitcoin. Tuttavia, il settore bancario e la Federal Reserve americana stanno finalmente iniziando a percepire la minaccia che Bitcoin rappresenta per la politica monetaria degli Stati Uniti se dovesse diventare una valuta di riserva globale. Il *Wall Street Journal*, noto per essere un portavoce della Federal Reserve, ha pubblicato un commento sulla minaccia che Bitcoin rappresenta per la politica monetaria degli Stati Uniti :

> C'è un altro pericolo, forse ancora più serio dal punto di vista delle banche centrali e dei regolatori : bitcoin potrebbe non crollare. Se il fervore speculativo nella criptovaluta è semplicemente precursore del suo ampio utilizzo come alternativa al dollaro, arriverà a minacciare il monopolio monetario delle banche centrali.

Negli anni a venire, ci sarà una grande lotta tra imprenditori e innovatori da un lato, che cercheranno di mantenere Bitcoin libero dal controllo normativo, e il settore bancario capitanato dalle banche centrali dall'altro, che useranno la loro influenza per promuovere normative a protezione del loro settore e del loro potere di emissione di denaro.

#### La transizione verso un mezzo di scambio

Un bene monetario non può diventare un mezzo di scambio generalmente accettato -- questa è la definizione economica standard di denaro -- prima di essere ritenuto di valore da un'ampia maggioranza; questo per la ragione tautologica per cui un bene se non è considerato di valore non è accettato in uno scambio. Nel processo per essere considerato di valore da molti, e quindi trasformarsi in una riserva di valore, un bene monetario vedrà aumentare considerevolmente il suo potere d'acquisto, creando un costo di opportunità e a cederlo per utilizzarlo in uno scambio. Solo quando il costo opportunità associato alla rinuncia di uso come riserva di valore scende a un livello sufficientemente basso, allora il bene può diventare un mezzo di scambio generalmente accettato.

Più precisamente, un bene monetario sarà adatto come mezzo di scambio solo quando la somma del costo di opportunità e del costo transazionale del suo uso nello scambio scenderanno al di sotto del costo di negoziazione in mancanza dello stesso.

In una società basata sul baratto, il passaggio da una riserva di valore a un mezzo di scambio può avvenire anche quando il potere d'acquisto di un bene monetario è ancora in aumento, perché i costi di transazione del baratto sono estremamente elevati. In un'economia sviluppata, dove i costi di transazione sono bassi, è possibile utilizzare come mezzo di scambio una riserva di valore nascente e in rapido apprezzamento, come Bitcoin, seppur in ambito limitato. Un esempio è il mercato delle droghe illecite, in cui gli acquirenti sono disposti a sacrificare l'opportunità di trattenere bitcoin per ridurre al minimo il rischio sostanziale di acquistare droghe utilizzando valuta fiat.

Esistono, tuttavia, nelle società sviluppate, importanti barriere istituzionali che ostacolano la trasformazione di una nascente riserva di valore in mezzo di scambio ampiamente accettato. Gli Stati usano il potente mezzo della tassazione per proteggere la loro moneta sovrana da beni monetari concorrenti che potrebbero rimpiazzarla. Non solo una moneta sovrana gode del vantaggio di avere una fonte costante di domanda, poiché le tasse possono essere pagate solo in quella forma, ma i beni monetari concorrenti sono tassati ogni volta che vengono scambiati ad un valore apprezzabile. Quest'ultimo tipo di tassazione crea notevoli attriti all'utilizzo di una riserva di valore come mezzo di scambio.

Tuttavia, l'handicap dato ai beni monetari basati sul mercato non è un ostacolo insormontabile alla loro adozione come mezzo di scambio generalmente accettato. Se si perde la fiducia in una moneta sovrana, il suo valore può crollare in un processo noto come iperinflazione. Quando una moneta sovrana subisce un processo di iperinflazione, il suo valore crolla in primis a favore di beni più liquidi come l'oro o la valuta straniera come il dollaro americano, se sono disponibili; quando i beni liquidi non sono disponibili o la loro offerta è limitata, una valuta iperinflazionista collassa a favore di beni reali, come immobili e merci. L'immagine archetipica dell'iperinflazione è un negozio di alimentari con gli scaffali vuoti mentre i consumatori fuggono dal valore in rapida diminuzione della valuta nazionale.

image

Quando, durante un periodo di iperinflazione, la fiducia nella moneta sovrana sarà completamente persa, questa non sarà più accettata da nessuno e la società si rivolgerà al baratto o la sostituirà con un altro mezzo di scambio. Un esempio di questo processo si vede nella sostituzione del dollaro dello Zimbabwe con il dollaro americano. La sostituzione di una moneta sovrana con una estera è resa più difficile dalla scarsità di moneta estera e dall'assenza di istituti bancari esteri che forniscano liquidità.

La capacità di trasmettere facilmente bitcoin attraverso confini fisici e l'assenza di necessità di un sistema bancario rendono Bitcoin un bene monetario ideale per chi è afflitto dall'iperinflazione. Nei prossimi anni, mentre le valute fiat continueranno a seguire il loro storico cammino verso l'inutilità, Bitcoin rappresenterà una scelta sempre più popolare verso cui fuggire per i risparmiatori globali. Quando una valuta nazionale verrà abbandonata e sostituita da Bitcoin, allora potremo dire che sarà passato dall'essere una riserva di valore in quella società a un mezzo di scambio generalmente accettato. Daniel Krawisz ha coniato il termine *iperbitcoinizzazione* per descrivere questo processo.

![image](media/rId137.jpg)

### Una nuova base monetaria

#### Gli stereotipi comuni

U[n]a buona parte di questo libro è stata dedicata alla discussione della natura monetaria di Bitcoin. Sulla base di queste fondamenta possiamo ora affrontare i più comuni stereotipi che circondano questo bene monetario rivoluzionario.

image

##### Bitcoin è una bolla economica ?

Il premio monetario associato a Bitcoin istiga la critica diffusa che associa Bitcoin ad una bolla economica. *Tutti* i beni monetari hanno un premio però. Anzi, è il premio stesso (il surplus rispetto al prezzo di consumo) a caratterizzare un bene come monetario. Quindi, in un certo senso, si potrebbe dire che il denaro rappresenta sempre e ovunque una bolla economica. Paradossalmente, un bene monetario potrebbe essere al contempo una bolla ed essere *sottovalutato*, nelle prime fasi della sua adozione come valuta.

##### Bitcoin è troppo volatile per essere una riserva di valore ?

La volatilità del prezzo di bitcoin è una conseguenza della sua tenera età. Nei primi anni della sua esistenza Bitcoin si è comportato come un "penny stock" -- queste sono azioni di aziende di piccole dimensioni quotate in Borsa ad un valore molto basso, solitamente inferiore ad un penny -- e ogni grande investitore, come i gemelli Winklevoss, ha potuto causare picchi di prezzo considerevoli. Con l'aumento dell'adozione e della liquidità nel corso degli anni, la volatilità di Bitcoin è scesa considerevolmente. Quando il valore di mercato di Bitcoin raggiungerà quello dell'oro, dovrebbe dimostrare i suoi stessi livelli di volatilità. Quando poi *supererà* i livelli dell'oro, la sua volatilità diminuirà ad un livello che lo renderà adatto come mezzo di scambio ampiamente adottato. Come emerso in precedenza, la monetizzazione di Bitcoin si verifica in una serie di cicli di hype di Gartner. La volatilità è al minimo durante la fase di plateau del ciclo e massima durante le fasi di picco e crollo. Ciascun ciclo di hype presenterà una minore volatilità rispetto a quelli precedenti dato che la liquidità di mercato è aumentata.

##### Investire in Bitcoin costa troppo ?

Una critica molto comune fra gli investitori nel mercato di Bitcoin è che un singolo bitcoin è troppo costoso. Questa lamentela è spesso il risultato della falsa credenza che i bitcoin possano essere comprati solo in unità intere piuttosto che in frazioni più piccole. Al contrario, la divisibilità di Bitcoin permette agli investitori di comprare anche somme insignificanti della valuta, come ad esempio l'equivalente di un dollaro. In altri casi, il desiderio di possedere un bitcoin intero è il risultato della "unit bias", un bias cognitivo che rappresenta il desiderio degli individui di completare una mansione o raggiungere un obiettivo nella sua interezza e che la ricerca ha identificato anche come un potenziale fattore nella tendenza a mangiare troppo.

Il desiderio di possedere un'unità intera di una criptovaluta porta molti investitori a credere erroneamente che le criptovalute concorrenti siano meno costose perché una singola unità ha un prezzo inferiore. Tuttavia, il prezzo unitario più basso di molti concorrenti di Bitcoin è dovuto alla loro offerta unitaria molto più elevata, scelta arbitrariamente e di per sé non indicativa del valore della valuta. Gli investitori non dovrebbero concentrarsi sul valore di una singola unità, ma piuttosto sulla quotazione di mercato e sulla liquidità della valuta in generale; la maggiore quotazione di mercato e liquidità di Bitcoin sono un riflesso del suo effetto di rete e della sua utilità come riserva di valore.

Ad affiancarsi a questo stereotipo errato c'è la preoccupazione che la maggior parte dei rendimenti finanziari di Bitcoin siano avvenuti nel passato piuttosto che nel futuro, a causa della sua precedente rapidissima crescita, che ha lasciato molti investitori con il senso di aver perso questo treno. Se è vero che i primi proprietari di un bene economico in via di monetizzazione vedranno i maggiori profitti (ammesso che siano in grado di trattenere le loro scorte nel lungo termine), ciò non implica che i ritardatari non godranno di buoni rendimenti. Il tasso di rendimento diminuirà col rallentare dell'ingresso di denaro dal bacino di risparmi nel nuovo bene monetario ed eventualmente andrà a scemare. Per quanto riguarda Bitcoin, però, il mercato di interesse comprende tutto il mercato delle riserve di valore, che ammonta a centinaia di trilioni di dollari e include il mercato dell'oro, quello dei bond, il mercato immobiliare e le belle arti. Il mercato di Bitcoin non è certamente saturo e anche nel caso in cui Bitcoin dovesse diventare la riserva di valuta a livello mondiale e l'afflusso di risparmi si stabilizzasse, i proprietari vedrebbero comunque dei rendimenti sui loro investimenti proporzionali alla produttività dell'economia mondiale di cui bitcoin sarà unità di conto.

##### I costi di transazione sono troppo alti ?

Una critica più recente alla rete Bitcoin è che l'aumento delle tariffe di transazione lo rendono inadatto come sistema di pagamento. La crescita di questi costi, però, è sana e prevedibile. Le tariffe di transazione sono un costo necessario per pagare i minatori che rendono sicuro il network convalidando/verificando le transazioni. I miner sono compensati dalla somma delle tariffe di transazione più il premio monetario per i blocchi validati, che è un costo inflazionario coperto dagli attuali possessori di bitcoin.

Data la tabella di marcia fissa di Bitcoin -- una politica monetaria che lo rende la riserva di valore ideale -- il premio monetario eventualmente andrà a zero e il network dovrà essere reso sicuro tramite i costi di transazione. Una rete con costi di transazione « bassi » è poco sicura e vulnerabile alla censura. I sostenitori dei costi di transazione più bassi delle alternative a Bitcoin stanno descrivendo, senza saperlo, quanto sono deboli queste cosiddette « alt-coins ».

La causa apparente della critica agli alti costi di transazione di Bitcoin è la credenza che Bitcoin dovrebbe essere *in primis* un sistema di pagamento e solo dopo una riserva di valore. Come abbiamo visto con le origini del denaro, però, così si finisce per mettere il carro prima dei buoi. Solo quando Bitcoin diventerà una riserva di valore profondamente radicata allora potrà diventare un mezzo di scambio. Inoltre, una volta che il costo di opportunità dello scambio di bitcoin raggiungerà un livello tale da renderlo adatto a mezzo di scambio, la maggior parte deli scambi non avverranno sul network stesso, ma piuttosto su un secondo livello di sistema con costi molto più bassi. Una rete di secondo livello permette alle parti di scambiare bitcoin fuori dalla blockchain -- ovvero senza trasmettere ogni singola transazione sulla rete Bitcoin -- con la liquidazione finale che avviene solo in un secondo momento sulla blockchain. L'uso di un protocollo di secondo livello facilita un volume di gran lunga maggiore di transazioni più veloci ed economiche di quello che sarebbe possibile fare sulla blockchain.

Protocolli di secondo livello, come Lightning network, forniscono l'equivalente moderno delle cambiali che erano usate per trasferire i titoli dell'oro nel diciannovesimo secolo. Le cambiali erano usate dalle banche perché trasferire direttamente i lingotti d'oro sarebbe stato troppo costoso rispetto a trasferire un documento che rappresentava solo il titolo all'oro stesso. A differenza delle cambiali, però, Lightning network permetterà di trasferire bitcoin a basso costo, richiedendo poca o nessuna fiducia da parte di terzi, come le banche. Lo sviluppo della rete Lightning è un'innovazione tecnica profondamente importante nella storia di Bitcoin e il suo valore diventerà evidente man mano che verrà sviluppato e adottato nei prossimi anni.

##### Bitcoin consuma troppa elettricità ?

Il dispendio energetico dell'ecosistema Bitcoin, necessario per il processo di estrazione, è stato causa di biasimo fra i molti attivisti anti-Bitcoin che criticano il potenziale impatto negativo che potrebbe avere sull'ambiente terrestre. Un ritornello comune è che il network di Bitcoin consuma più elettricità di qualche piccola nazione, implicando che questo sia un punto a sfavore di Bitcoin in sé. Secondo il Center for Alternative Finance dell'università di Cambridge, al momento della stesura di questo libro, la rete Bitcoin consuma approssimativamente 150 terawatt/ora di energia all'anno. Investitori preoccupati potrebbero legittimamente domandarsi se le società saranno in grado di tollerare una spesa così significativa nel futuro e se questo possa costituire una minaccia politica alla continua esistenza di Bitcoin.

I responsabili politici e gli investitori devono andare oltre i sentito dire tendenziosi quando eseguono un'analisi critica del consumo energetico di Bitcoin. Le sfumature che dovrebbero essere considerate per un'analisi imparziale includono: la fonte del consumo energetico di Bitcoin e se è effettivamente dannoso per l'ambiente; se l'energia consumata si sostituisce ad altri usi e, soprattutto, l'utilità fornita alla società da tale utilizzo di energia. In questi paragrafi, cercherò di considerare queste sfumature attraverso un'analisi comparativa di Bitcoin e dei suoi principali concorrenti. Come sistema per il risparmio e trasmissione di valore, i concorrenti più vicini a Bitcoin sono l'oro e i vari sistemi monetari fiat utilizzati a livello globale.

Un'indagine condotta nel 2014 da parte di Hass McCook che ha interessato degli studi sottoposti a revisione paritaria sull'impatto ambientale dell'estrazione dell'oro, ha concluso che il dispendio energetico annuale della produzione di oro era di circa 475 gigajoule o 132 terrawattoras. Anche se in apparenza il consumo energetico di Bitcoin e oro sembrano simili, l'impatto ambientale dell'estrazione dell'oro supera di gran lunga quello di Bitcoin. Uno studio pubblicato da Fashola et al. sull'*International Journal of Environmental Research and Public Health* spiega che « le attività di estrazione [dell'oro] possono portare alla produzione di grandi quantità di rifiuti ricchi di metalli pesanti che vengono dispersi nell'ambiente in modo incontrollato, causando una contaminazione estesa dell'ecosistema ».

*L'impatto ambientale dell'estrazione dell'oro è ovvio e imponente.*

Al contrario, il mining di Bitcoin richiede solo il funzionamento dei computer su cui viene eseguito il software di mining che spesso sono ospitati in grandi data center simili a quelli utilizzati da Google, Facebook e Microsoft. Inoltre, a differenza dell'estrazione dell'oro, che deve avvenire vicino alla fonte del minerale, l'estrazione di Bitcoin può avvenire ovunque sia presente una fonte di elettricità e una connessione Internet. In combinazione con la facilità e l'economicità con cui i bitcoin possono essere trasmessi, il mining di Bitcoin gravita verso fonti di energia non usate appieno, che producono elettricità in eccesso che altrimenti andrebbe sprecata. Al momento della stesura del libro, un esempio importante di capacità elettrica non utilizzata appieno sono le dighe idroelettriche nella provincia di Sichuan, in Cina, uno dei più grandi centri di estrazione di Bitcoin. David Stanway, corrispondente per l'industria e l'ambiente di *Thomson Reuters*, spiega che « Sichuan esemplifica questo caso. L'energia idroelettrica prodotta ha raggiunto un totale di oltre 75 GW nel 2017, più del totale nella maggior parte dei paesi asiatici. È stata anche più del doppio del fabbisogno di rete elettrica della provincia, il che significa molta energia sprecata. »

*Un centro di estrazione di bitcoin*

Dato che l'energia in eccesso può essere trasportata solo per distanze limitate, a causa del decadimento nel trasporto sulle linee elettriche, il mining di Bitcoin essenzialmente salva l'energia sprecata e la trasforma in un bene digitale che può essere facilmente trasmesso in tutto il mondo. In questo senso, l'estrazione di Bitcoin può essere considerata come un mezzo per liberare energia bloccata che sarebbe altrimenti antieconomica da produrre o andrebbe sprecata a causa dell'uso limitato nella sua area geografica. Inoltre, molte fonti di energia in eccesso sono di natura rinnovabile e non contribuiscono in modo significativo alle emissioni globali di CO2. L'uso di energia idroelettrica in Cina, che abbiamo già menzionato e l'energia geotermica utilizzata dalle strutture di estrazione di Bitcoin in Islanda ne sono degli esempi. Pertanto, Bitcoin può essere visto come una forza positiva per l'ambiente che rende la produzione di energia rinnovabile più redditizia e aumenta gli incentivi ad investire nella produzione futura. Uno studio del 2019 di CoinShares Research ha concluso che « una stima prudente della penetrazione delle energie rinnovabili nel mix energetico che alimenta la rete di mining di Bitcoin [è] del 74,1 %. rendendo il mining di Bitcoin dipendente dalle energie rinnovabili più di quasi ogni altra industria su larga scala nel mondo. ».

Quando si confronta il costo ambientale dell'estrazione di Bitcoin con i sistemi monetari fiat, è importante riconoscere che non si dovrebbe semplicemente prendere in considerazione l'infrastruttura finanziaria, ma anche il costo politico che conferisce al sistema monetario credibilità sufficiente da portare i cittadini a riporvi la propria fiducia. La storia è disseminata di esempi di stati nazionali le cui valute e i rispettivi sistemi monetari sono crollati quando sono stati conquistati o divisi in fazioni. Senza un esercito che faccia rispettare i confini geografici e una forza di polizia che faccia rispettare i diritti di proprietà, nessun sistema monetario sovrano può sopravvivere. È qui che Bitcoin eccelle davvero. Laddove le valute sovrane richiedono l'esistenza di un apparato di coercizione (vale a dire lo stato), Bitcoin fornisce le basi per un nuovo sistema monetario in cui i diritti di proprietà non devono essere mantenuti da un potere sovrano. Si può pensare che un individuo che possiede bitcoin abbia un « un diritto di proprietà rafforzato/super diritto di proprietà » : la proprietà di un bene prezioso che può essere facilmente detenuto e trasmesso senza il supporto o l'approvazione da parte dello stato.

In definitiva, l'energia consumata dalla rete Bitcoin sarà proporzionale alla domanda da parte della popolazione mondiale di utilizzare un sistema senza autorizzazione per il risparmio e lo scambio e all'utilità che il sistema offre loro. Come ha spiegato Satoshi Nakamoto: « [l]'utilità degli scambi resi possibili da Bitcoin supererà di gran lunga il costo dell'elettricità utilizzata. Pertanto, non avere Bitcoin sarebbe il vero spreco. »

Per coloro che vivono sotto regimi oppressivi, l'utilità di Bitcoin va oltre la teoria e può essere una questione di vita o di morte. In un editoriale del New York Times, l'economista venezuelano Carlos Hernández ha spiegato che possedere Bitcoin gli ha permesso di resistere alle devastazioni dell'iperinflazione e ha permesso a suo fratello di fuggire dal Venezuela senza che i suoi risparmi fossero confiscati.

> Il personale militare venezuelano alle frontiere è rinomato per l'abitudine di sequestrare denaro alle persone che vogliono lasciare il paese, ma nel caso di Juan e trattandosi di Bitcoin, questo sarebbe stato possibile unicamente con una password che solo lui aveva memorizzato. « Denaro senza confini » è più di una parolona per quelli di noi che vivono in un'economia al tracollo e in una dittatura al collasso.

##### Bitcoin sarà superato da una criptovaluta concorrente ?

In quanto protocollo open source, è da sempre possibile copiare il software di Bitcoin e imitarne la rete. Nel corso degli anni sono state create molte imitazioni, che vanno da finti facsimili come Litecoin a varianti più complesse come Ethereum, che promettono di consentire accordi contrattuali arbitrariamente complessi utilizzando un sistema computazionale distribuito. Una critica comune a Bitcoin è che non potrà mantenere il suo valore quando è così semplice creare monete concorrenti in grado di incorporare le ultime innovazioni e funzionalità del software.

image

L'errore in questo argomento è il presupposto che le criptovalute competano in base ai loro attributi tecnologici quando, invece, competono sui loro attributi *monetari*. La tecnologia ha valore solo nella misura in cui dà credibilità agli attributi monetari di una criptovaluta, come la scarsità. In questo senso, una tecnologia noiosa, ben collaudata e stabile è preferibile ad un'innovazione all'avanguardia.

Inoltre, i concorrenti di Bitcoin, che sono stati creati nel corso degli anni, mancano dell'effetto di rete della prima e dominante tecnologia nello spazio. L'effetto di rete -- l'aumento del valore dell'utilizzo di Bitcoin semplicemente perché è la rete dominante -- è già di per sé una caratteristica. Anzi, per qualsiasi tecnologia che possieda effetto di rete, diventa di gran lunga la caratteristica più importante.

L'effetto di rete per Bitcoin comprende la liquidità del suo mercato, il numero di persone che lo possiedono e la comunità di sviluppatori che mantengono e migliorano il software e la consapevolezza del marchio. I grandi investitori, inclusi gli stati nazionali, cercheranno il mercato più liquido in modo da potervi entrare e uscire rapidamente senza intaccarne i prezzi. Gli sviluppatori convergeranno verso la comunità di sviluppo dominante, con il maggior talento, rafforzando così la comunità stessa. Inoltre, la consapevolezza del marchio si auto-rafforza; gli aspiranti concorrenti di Bitcoin sono sempre inquadrati e definiti nella sfera Bitcoin.

##### Le biforcazioni possono rappresentare una minaccia per Bitcoin ?

Nel 2017 oltre all'imitazione del software di Bitcoin, è diventato di tendenza anche copiare l'intera storia delle sue transazioni passate (la blockchain). Copiando la blockchain di Bitcoin fino a un certo punto e suddividendosi poi in una nuova rete, in un processo noto come *fork* o biforcazione, i concorrenti di Bitcoin sono stati in grado di risolvere il problema della distribuzione dei propri token a un'ampia base di utenti.

*Una biforcazione*

Il fork più significativo di questo tipo si è verificato il 1° agosto 2017, con la creazione di una nuova rete chiamata Bitcoin Cash (BCash). Un proprietario di N bitcoin prima del 1° agosto 2017 possedeva in quel momento sia N bitcoin, sia N token BCash. La piccola ma rumorosa comunità dei sostenitori di BCash ha tentato instancabilmente di espropriare la proprietà del marchio Bitcoin, sia attraverso il nome, ingannevole, della loro nuova rete, sia con una campagna per convincere i neofiti nel mercato che BCash fosse il « vero » Bitcoin. Questi tentativi sono però falliti e l'insuccesso si è riflesso nella capitalizzazione di mercato relativamente minuscola della rete BCash. Tuttavia, per i nuovi investitori, rimane il rischio evidente che un concorrente possa clonare Bitcoin e la sua blockchain e riuscire a superare la sua capitalizzazione di mercato, diventando così, de facto, Bitcoin.

È possibile ricavare una regola importante dalle principali biforcazioni che si sono verificate sulla rete Bitcoin e su quella di Ethereum. La maggior parte della capitalizzazione di mercato si muoverà verso la rete che manterrà la comunità di sviluppatori migliori e più attivi. Sebbene Bitcoin possa essere visto come una nascente forma di denaro, è anche una rete informatica, costruita su un software che deve essere mantenuto e migliorato. L'acquisto di token su una rete supportata da pochi e inesperti sviluppatori equivale all'acquisto un clone di Microsoft Windows non supportato dai migliori sviluppatori di Microsoft. È chiaro dalla storia dei fork che si sono verificati nel 2017 che gli informatici e i crittografi migliori e più esperti sono impegnati nello sviluppo del protocollo Bitcoin originale e non delle crescenti legioni di imitatori derivate da esso.

##### Bitcoin è realmente scarso ?

Sebbene la fornitura di bitcoin all'interno della rete sia limitata a non più di 21 milioni, alcuni contestano che, poiché il software di Bitcoin può essere facilmente copiato e la sua blockchain biforcata, la creazione di nuovi token su diverse reti emulatrici implica che la scarsità di Bitcoin sia solo un'illusione. Secondo questa logica viziata, ogni copia della Gioconda diluisce il valore singolare dell'originale. Al contrario, ogni copia del capolavoro di Da Vinci serve unicamente a reiterare che esiste una sola *vera* Gioconda. Allo stesso modo, ogni copia fatta di Bitcoin dimostra che esiste uno ed un solo network che ha un effetto di rete dominante, conoscenza del marchio e portata economica tale da consentire il trasferimento del valore di miliardi di dollari ogni giorno.

#### Rischi reali

Sebbene le critiche più comuni mosse a Bitcoin siano fuori luogo e basate su un'idea sbagliata del denaro, ci sono rischi reali e significativi nell'investire in Bitcoin. Sarebbe prudente, per un potenziale investitore, comprendere e soppesare questi rischi quando considera di investire in Bitcoin.

##### I rischi legati al protocollo

Il protocollo Bitcoin e la crittografia di base su cui è costruito potrebbero presentare dei difetti di progettazione o potrebbero essere resi non sicuri dallo sviluppo dell'informatica quantistica. Se venisse rilevato un difetto nel protocollo o se un nuovo mezzo di calcolo decifrasse la sua crittografia di base, la fiducia in Bitcoin come riserva di valore potrebbe essere gravemente compromessa. Questo rischio legato al protocollo era più alto nei primi anni di sviluppo del network, quando non era ancora chiaro, anche ai crittografi più esperti, che Satoshi Nakamoto avesse davvero trovato una soluzione al problema dei generali bizantini. Le preoccupazioni su possibili gravi difetti nel protocollo Bitcoin si sono dissipate nel corso degli anni grazie al fallimento di numerosi tentativi di violazione e grazie all'identificazione e risoluzione di difetti reali. Inoltre, è da anni che gli sviluppatori del protocollo sono consapevoli dei rischi dell'informatica quantistica e hanno ricercato potenziali soluzioni ad una realtà in cui l'uso di tali computer diventi fattibile. Tuttavia, data la natura tecnologica di Bitcoin, i rischi legati al protocollo ci saranno sempre, anche solo come eccezione.

##### Il rischio/la minaccia di un attacco statale

La minaccia di un attacco da parte dello stato è rimasta sospesa su Bitcoin come una spada di Damocle fin dagli albori della sua storia e rimane tuttora il rischio più grave che gli investitori dovrebbero soppesare. In un post sul forum Bitcointalk, pubblicato nel dicembre 2010, Satoshi Nakamoto ha espresso la sua preoccupazione sul fatto che Wikileaks, un sito Web noto per la pubblicazione di segreti di stato, stesse valutando la possibilità di raccogliere donazioni utilizzando Bitcoin. Nakamoto ha spiegato che l'attenzione portata dal potenziale utilizzo di Bitcoin da parte di Wikileaks era indesiderata perché il sistema embrionale che aveva creato non era ancora abbastanza forte da poter resistere a un attacco statale concertato. Tuttavia, la natura decentralizzata e senza autorizzazione di Bitcoin ha da sempre attirato usi per scopi illeciti, incluso Silk Road, il mercato della droga aperto nel febbraio 2011. È stato Silk Road Road che per primo ha attirato l'attenzione dei membri del Congresso degli Stati Uniti su Bitcoin, incluso il senatore del West Virginia Joe Manchin, che nel 2014 lancia un appello pubblico ai regolatori federali affinché vietassero Bitcoin scrivendo:

> A causa dell'anonimato di Bitcoin, il mercato virtuale è stato estremamente suscettibile ad hacker e truffatori che hanno derubato milioni di utenti di Bitcoin. L'anonimato combinato con la capacità di Bitcoin di finalizzare rapidamente le transazioni, rende molto difficile, se non impossibile, annullare transazioni fraudolente.
>
> Bitcoin è diventato anche un paradiso per le persone che acquistano articoli sul mercato nero. È possibile acquistare illegalmente droghe e armi in modo anonimo. Ho già scritto una volta alle autorità di regolamentazione sull'ormai chiuso Silkroad, che ha operato per anni fornendo droga e altri articoli del mercato nero ai criminali, grazie, in particolare, alla creazione di Bitcoin.

Manchin credeva erroneamente che Bitcoin fosse ideale per il commercio illecito grazie al suo anonimato. La blockchain di Bitcoin, in realtà, è pubblica e aperta a tutti e ciò consente alle forze dell'ordine di utilizzare software di analisi blockchain per tracciare le transazioni anche anni dopo che queste hanno avuto luogo. Lo sviluppo dell'analisi blockchain e il suo impiego nel perseguire diversi importanti casi penali ha attenuato l'idea che Bitcoin sia anonimo e venga utilizzato prevalentemente per attività criminali. Nel corso degli anni è risultato evidente che la fonte principale della domanda di Bitcoin deriva dal suo uso come mezzo di risparmio e investimento piuttosto che per il commercio illecito. Eppure, è proprio l'uso di Bitcoin come riserva di valore che mina uno dei poteri sovrani chiave di qualsiasi stato nazionale: il controllo sul denaro. La paura di perdere il controllo sulla politica monetaria fornirà una motivazione costante a molti stati per contemplare un attacco a Bitcoin.

Un attacco statale a Bitcoin potrebbe assumere diverse forme, che vanno da una stretta regolamentazione del suo utilizzo - per esempio costringendo gli utenti a segnalare l'identità del destinatario dei bitcoin inviati prima dell'invio - a criminalizzarne la mera proprietà o addirittura tentarne la confisca. Mentre la minaccia di confisca può sembrare inverosimile, ci sono precedenti concreti di stati che hanno attaccato i diritti di proprietà dei loro cittadini in questo modo. Nel 1933, il presidente Franklin Roosevelt, tentando in apparenza di mitigare la Grande Depressione, emise l'Ordine Esecutivo 6102, che ordinava ai cittadini statunitensi di cedere il loro oro, rendendone illegale la proprietà. A causa della difficoltà di trasportare, proteggere e saggiare l'oro, la tendenza dei proprietari era di mantenere le proprie riserve presso istituzioni finanziarie, creando un bersaglio centralizzato e più facilmente attaccabile per il governo degli Stati Uniti.

*Ordine esecutivo 6102*

Al contrario, essendo digitale e decentralizzato, Bitcoin ha mostrato un notevole grado di resilienza di fronte ai numerosi tentativi da parte di diversi governi di regolamentarne o vietarne l'uso. Tuttavia, le piattaforme su cui avvengono gli scambi tra bitcoin e valute fiat restano altamente centralizzati e suscettibili di regolamentazione e chiusura. Senza queste piattaforme di scambio e la volontà del sistema bancario di fare affari con loro, il processo di monetizzazione di Bitcoin sarebbe gravemente inficiato, se non completamente interrotto. Sebbene esistano fonti alternative di liquidità per Bitcoin, come broker over-the-counter -- Intermediari d'affari che si occupano di contrattazioni informali in un mercato non regolamentato -- e mercati decentralizzati per l'acquisto e la vendita di bitcoin, il delicato processo di definizione del prezzo avviene sugli exchange più liquidi, che sono tutti centralizzati.

A mitigare il rischio di chiusure degli scambi è la discrezione giurisdizionale. Binance, un' importante piattaforma exchange nata in Cina, ha spostato la sua sede in Giappone e in seguito a Malta dopo che il governo cinese ha interrotto le operazioni sul suo territorio. I governi nazionali sono anche cauti nel soffocare un'industria nascente che potrebbe rivelarsi importante tanto quanto Internet, concedendo così un enorme vantaggio competitivo ad altre nazioni.

Solo una chiusura globale coordinata delle piattaforme di scambio di Bitcoin potrebbe interrompere completamente il processo di monetizzazione. Bitcoin ha però iniziato la sua corsa per diventare così ampiamente adottato che un arresto totale sarebbe politicamente irrealizzabile, tanto quanto un arresto completo di Internet. Un segnale di speranza è la crescente adozione di Bitcoin tra le istituzioni finanziarie e le società, entrambe generalmente più abili nel fare pressione sui governi rispetto agli investitori privati. Inoltre, la più grande piattaforma di scambio statunitense, Coinbase, si è recentemente quotata come società pubblica per un valore di 100 miliardi di dollari al momento della scrittura di questo libro. È probabile che i responsabili pubblici siano cauti nell'attuare politiche che potrebbero distruggere miliardi di dollari di capitale di mercato e potenzialmente danneggiare milioni di investitori privati. Infine, il processo di conversione politica, per cui i politici e i loro elettori sviluppano una maggiore affinità ideologica per Bitcoin semplicemente perché lo possiedono, è in costante aumento e fornisce un baluardo naturale contro le politiche ostili.

La possibilità di una chiusura globale delle piattaforme di scambio è tuttavia ancora reale e deve essere presa in considerazione fra i rischi di investimento in Bitcoin. Come discusso nel quarto capitolo, i governi nazionali si stanno finalmente rendendo conto della minaccia che una valuta digitale non controllata dalle banche centrali e resistente alla censura rappresenta per le loro politiche monetarie. Resta da vedere se sceglieranno di agire contro questa minaccia prima che Bitcoin diventi così radicato che ogni azione politica contro di esso si riveli inefficace.

##### Il rischio della centralizzazione dell'estrazione

Ad estrarre bitcoin sono i computer sul network Bitcoin che servono allo scopo di verificare le transazioni e stabilire l'ordine temporale in cui sono avvenute, per inviarlo alla rete. Un rischio importante che gli investitori dovrebbero considerare è la possibilità che le risorse computazionali dedicate all'estrazione di Bitcoin, che si definiscono "potenza di hash", diventino troppo centralizzate. Se il controllo del potere di verifica della rete dovesse concentrarsi nelle mani di pochi, questo renderebbe possibile un attacco alla rete, di natura politica o economica, in un processo noto come double spending o « doppia spesa »

Una « doppia spesa » si verifica quando una società di estrazione o un cartello con la maggior parte del potere di verifica totale scambia bitcoin con qualcosa di prezioso, come dollari, e poi utilizza le proprie risorse computazionali per riorganizzare la blockchain in modo che il trasferimento originale non sia mai avvenuto. La doppia spesa rappresenta uno sforzo costoso e ad alto rischio; non è garantito che la riorganizzazione della blockchain abbia successo e, anche se lo fosse, un furto riuscito minerebbe la fiducia nella rete Bitcoin stessa provocando un danno all'aggressore e ai suoi risparmi. Satoshi Nakamoto ha anticipato fin dall'inizio la minaccia della doppia spesa, osservando nel suo White Paper che Bitcoin è stato progettato in modo tale che i potenziali aggressori avessero un incentivo maggiore ad estrarre bitcoin onestamente piuttosto che tentare una doppia spesa :

> Se un avido aggressore fosse in grado di assemblare più potenza di CPU di tutti i nodi onesti, dovrebbe scegliere se usarla per frodare le persone rubando i loro pagamenti o usarla per generare nuova valuta. L'aggressore dovrebbe trovare più vantaggioso giocare secondo le regole, che lo premiano restituendogli più valuta di tutti gli altri estrattori messi insieme, piuttosto che minare il sistema e la validità della sua ricchezza.

Appena pubblicata, nel 2008, prima ancora che esistesse la rete Bitcoin, l'affermazione di Nakamoto era ancora solo un esercizio teorico, basato sul presupposto che gli aggressori fossero economicamente razionali. Una recente ricerca di Savolainen e Ruiz-Ogarrio ha confermato, nella pratica, l'affermazione di Nakamoto :

> Concludiamo che la concentrazione del [potere di estrazione] storicamente osservata non indica un rischio più elevato di attacchi tramite doppia spesa. Quindi, la nostra osservazione contraddice direttamente la credenza comune che la concentrazione sia dannosa. Questo risultato dimostra la ben nota intuizione economica secondo cui fattibilità non implica desiderabilità.

Sebbene il progetto originale di Bitcoin di Nakamoto abbia anticipato la possibilità di una doppia spesa nell'ipotesi di agenti economicamente razionali, non ha tenuto conto della possibilità di un attacco politico concertato alle società di estrazione a carico di uno stato nazionale con fini non economici. Gli stati nazionali hanno spesso agito in modi economicamente irrazionali per promuovere i propri fini politici, come dichiarare guerra agli stati confinanti. Uno stato nazionale potrebbe essere incentivato ad attaccare politicamente l'estrazione di Bitcoin, per impedire ai suoi cittadini di avvalersi di questo mezzo di risparmio e di effettuare transazioni al di fuori della giurisdizione statale. Inoltre, uno stato nazionale potrebbe desiderare la fine di Bitcoin perché crede rappresenti una minaccia sistemica alla sua politica monetaria. Se uno stato nazionale dovesse appropriarsi di una quantità sufficiente di risorse informatiche utilizzate per il mining, potrebbe potenzialmente censurare le transazioni che non ha approvato, o semplicemente privare la rete del potere di verifica, riducendo drasticamente la sicurezza della rete e minando la fiducia nella valuta stessa.

Tra gli stati nazionali motivati ad attaccare la rete Bitcoin, la Repubblica Popolare Cinese ha attualmente le maggiori capacità. A causa del suo dominio sulla fabbricazione di chip e la sovrapproduzione di energia in alcune delle sue province, la Cina è diventata il centro globale per la produzione di hardware da estrazione e sede delle più grandi operazioni dedicate a questo scopo. Uno studio del 2019 di CoinShares Research ha stimato che « fino al 65 % del potere di hash -- o di verifica -- di Bitcoin risiede in Cina ». Se lo stato cinese dovesse nazionalizzare le società che producono hardware per il mining e quelle che eseguono il mining stesso, potrebbe rappresentare una minaccia significativa per il funzionamento della rete Bitcoin. Sebbene non ci sia modo di eliminare il rischio che lo stato cinese prenda di mira Bitcoin, esiste un'opzione a livello elementare che potrebbe neutralizzare un attacco nel caso in cui si verificasse: alterare la funzione di prova di lavoro di Bitcoin. Prima di poter comprendere appieno questa opzione, è necessario esplorare brevemente la storia del mining di Bitcoin.

Dalla nascita della rete Bitcoin nel 2009, i computer utilizzati per il mining sono diventati sempre più specializzati con lo scopo di massimizzare la potenza computazionale generata per unità di elettricità consumata. All'inizio, i partecipanti alla rete usavano i loro computer personali per il mining, ma nel maggio 2010 Lazslo Hanyecz ha scoperto che i chip dei computer ottimizzati per l'elaborazione delle immagini, noti come GPU, si sono rivelati molto più efficienti nel mining rispetto alle normali CPU. La scoperta di Hanyecz ha innescato una corsa agli armamenti per lo sviluppo di hardware di estrazione che è culminata nella creazione di ASIC (application specific integrated circuit) dei circuiti integrati progettati per il singolo uso specifico di estrarre Bitcoin. I primi estrattori ASIC sono stati creati nel 2013 da Canaan Creative, produttore di hardware con sede in Cina. Da allora molti altri produttori di chip come Bitmain e Bitfury hanno debuttato in questo mercato altamente competitivo. Gli estrattori ASIC sono computer sviluppati per fare una sola cosa con la massima efficienza: eseguire, più rapidamente possibile, la funzione di prova di lavoro sulla rete Bitcoin, un processo noto come SHA256, il più velocemente possibile. Applicando la funzione SHA256 in modo efficiente, un estrattore può trovare l'hash necessario per creare il blocco successivo sulla blockchain, raccogliendo così il premio monetario ad esso associato.

SHA256 è la pietra angolare del processo di estrazione di Bitcoin e per questo miliardi di dollari sono stati spesi nella ricerca e nella produzione di hardware ottimizzati per eseguire questo processo. Tuttavia, sarebbe possibile sostituire SHA256 come funzione di prova di lavoro di Bitcoin con un'alternativa : SHA512. Sostituire la funzione di hash della prova di lavoro di Bitcoin renderebbe istantaneamente obsoleto l'hardware di estrazione ottimizzato per eseguire SHA256, devastando le aziende che lo producono e le strutture di estrazione che impiegano quell'hardware. Una misura così estrema potrebbe potenzialmente essere utilizzata se il mining di Bitcoin dovesse subire un attacco da parte dello stato cinese, ma questo sarebbe estremamente pericoloso. Senza un consenso schiacciante dei partecipanti alla rete e degli investitori che possiedono dei risparmi sotto forma di bitcoin, la modifica della funzione di hash della prova di lavoro potrebbe causare una frattura della rete e la frammentazione della comunità in fazioni, ognuna convinta che la rete operante sul proprio protocollo preferito sia il vero Bitcoin. Inoltre, senza la significativa spesa di capitale dedicato all'hardware e alle strutture di mining basati su SHA256, la sicurezza della rete di Bitcoin risulterebbe estremamente bassa, almeno finché non saranno effettuate spese equivalenti per il processo alternativo di prova di lavoro. Pertanto, un cambiamento della funzione di prova di lavoro di Bitcoin dovrebbe essere giustamente considerato un'opzione nucleare, da utilizzare solo nelle circostanze più gravi. Anche se mai implementato, la minaccia di un cambiamento della funzione di prova di lavoro di Bitcoin, rimane un forte deterrente per qualsiasi stato nazionale che spera di appropriarsi della potenza di hash di Bitcoin per i propri fini.

##### I rischi di custodia

Gli acquirenti aziendali e istituzionali di Bitcoin spesso si affidano a custodi regolamentati per conservare i loro bitcoin. Mentre il suo valore continua a salire, centinaia di miliardi di dollari in Bitcoin vengono affidati a questi custodi, rappresentando un obiettivo sempre più allettante per gli hacker. Laddove i custodi dell'oro fisico devono fare i conti solo con potenziali minacce alla sicurezza dell'oro vicine al luogo in cui è immagazzinato, i custodi di Bitcoin devono vedersela con gli hacker che possono prendere di mira fondi custoditi ovunque sulla Terra. Un furto di Bitcoin ben riuscito, nei confronti di un importante custode regolamentato, può danneggiare gravemente la fiducia tra gli investitori aziendali e istituzionali.

A mitigare la minaccia di un grave attacco hacker ci sono i miglioramenti nelle pratiche di sicurezza in tutto il settore e lo sviluppo di strumenti per la gestione di fondi che non prevedono che questi siano mai accessibili via Internet. Se, da una parte, non è possibile escludere completamente un furto grave, sembra che la probabilità di una rapina catastrofica, come quella che ha distrutto MtGox, la prima importante piattaforma di scambio di Bitcoin, sia molto più bassa oggi di quanto non fosse nei primi anni di vita di Bitcoin.

##### Il rischio legati alle politiche della Federal Reserve

Durante la fine degli anni '70, gli Stati Uniti hanno vissuto un periodo di forte inflazione monetaria che ha contribuito a innescare un mercato al rialzo dell'oro. Il decennio è culminato in una crisi di fiducia nel dollaro americano, che è stata risolta solo grazie alle drastiche azioni del presidente della Federal Reserve, Paul Volcker, all'epoca appena nominato. Nel 1980 Volcker, in un'operazione senza precedenti, aumentò drasticamente i tassi di interesse a breve termine al 20 %; questo gettò l'economia statunitense in una profonda recessione, mandò l'oro verso un mercato al ribasso pluridecennale, ma domò anche la dilagante inflazione degli anni ' 70.

*Ritratto dell'ex presidente della Federal Reserve, Paul Volcker*

Come bene monetario, con trilioni di capitalizzazione di mercato, l'oro si è dimostrato vulnerabile alle politiche della Federal Reserve. Se la Federal Reserve spinge i tassi di interesse abbastanza in alto, la domanda di oro, che non ha nessun rendimento naturale, si trasforma in domanda di dollari che possono riscuotere interessi ad un tasso di breve termine indicato dalla Federal Reserve. A causa delle sue dimensioni ridotte, i movimenti dei prezzi di Bitcoin sono stati in gran parte dettati dal flusso di nuovi investitori nel mercato, ma poiché Bitcoin si avvicina alla stessa quotazione di mercato dell'oro, anch'esso dovrà affrontare rischi macroeconomici legati alle politiche della Federal Reserve. Se il consiglio della Federal Reserve dovesse percepire una minaccia alla credibilità del dollaro perpetrata dalla continua monetizzazione di Bitcoin, potrebbe tentare di contrastare tale processo aumentando vertiginosamente i tassi di interesse, come fece Volcker nei primi anni '80. A ostacolare tale sforzo, tuttavia, c'è la situazione fiscale nettamente diversa degli Stati Uniti di oggi rispetto alla fine degli anni '70. È dalla fine della Seconda guerra mondiale e dal debito contratto in quella occasione che gli Stati Uniti non detengono una posizione di debito superiore al 100% del loro PIL come quella che vediamo oggi. In confronto, il rapporto debito/PIL nel 1980 era inferiore al 40%. Pertanto, mentre esiste la minaccia di aumenti dei tassi di interesse da parte della Federal Reserve, sarebbe difficile per la banca centrale degli Stati Uniti perseguire tale politica senza rendere molto più oneroso per il Tesoro degli Stati Uniti colmare il proprio debito insoluto; il perseguimento di una politica aggressiva sui tassi di interesse, nell'attuale contesto fiscale, potrebbe potenzialmente innescare una crisi del debito statale. Pertanto, la Federal Reserve potrebbe essere vincolata da fattori fiscali a continuare una politica favorevole alla monetizzazione di Bitcoin, anche ora che si avvicina e supera quella dell'oro.

##### Il rischio di re-ipoteca

Gli istituti finanziari che forniscono prodotti di investimento avanzati, come lo shorting, l'acquisto a margine o i derivati, in genere richiedono ai propri clienti di fornire garanzie sotto forma di contanti, azioni, obbligazioni o altre attività prima di poter accedere a questi prodotti. La garanzia viene utilizzata per mitigare il rischio nel caso in cui un cliente effettui un investimento imprudente che si traduce in una perdita. Ad esempio, se il cliente di una società di intermediazione vende allo scoperto un'azione e successivamente questa aumenta di valore, la società può vendere tutta o parte della garanzia del cliente per coprire la perdita.

La re-ipoteca è una pratica in base alla quale un istituto finanziario utilizza le garanzie fornitegli dai propri clienti per i suoi scopi di investimento, aumentando potenzialmente in questo modo i propri profitti ma esponendo, al contempo, a un rischio maggiore le garanzie dei propri clienti. In cambio del consenso a investire o prestare la propria garanzia, un cliente viene ricompensato in qualche modo, ad esempio tramite un tasso di interesse inferiore quando va allo scoperto. Se eseguita con prudenza, la re-ipoteca può consentire alle istituzioni finanziarie di fornire prodotti di investimento a un costo inferiore o addirittura nullo, e può anche aumentare la liquidità del mercato. Tuttavia, se fatta in modo imprudente e in modo pervasivo, la re-ipoteca può diventare un rischio sistemico per un sistema finanziario. Quando una garanzia collaterale viene prestata ripetutamente e passa attraverso molte istituzioni finanziarie, un investimento fallito presso un'istituzione può causare una serie di liquidazioni a cascata tra diverse istituzioni, facendo scendere precipitosamente il prezzo del collaterale e innescando una crisi di liquidità. In effetti, come sostenuto da Singh e Aitken nel loro documento di lavoro del FMI del 2010, la re-ipoteca ha svolto un ruolo importante nella crisi finanziaria del 2008: « La registrazione delle stime per la re-ipoteca (e il relativo riutilizzo delle garanzie) nella recente crisi indica che il crollo dei finanziamenti di natura non bancaria alle banche è stato considerevole ».

Il primo caso significativo in cui Bitcoin è stato usato come asset collaterale è avvenuto nel 2014 con la fondazione di BitMex, una piattaforma di scambio di criptovalute con sede a Hong Kong. I clienti di BitMex potevano depositare bitcoin sulla piattaforma di exchange e poi effettuare scommesse su vari contratti derivati, come il contratto Perpetual Swap. I contratti proposti da BitMex hanno offerto un modo ai loro clienti per scommettere sul prezzo futuro di Bitcoin e di farlo con una leva finanziaria. Fornendo un servizio che non richiedeva depositi in valuta fiat, BitMex è stato in grado di aggirare la burocrazia che tipicamente regola questi mercati, come la CFTC, consentendo alla società di crescere rapidamente. Nell'agosto 2020, la piattaforma di scambio registra l'incredibile cifra di 75 miliardi di dollari in volume di scambi,. trasformando i suoi co-fondatori in miliardari. L'uso pionieristico di Bitcoin come forma di garanzia e il successo finanziario di cui ha goduto BitMex non sono passati inosservati. Da allora molte aziende hanno seguito questo esempio, dal venerabile Chicago Mercantile Exchange, fondato nel 1898 e che ora offre contratti future su Bitcoin, a BlockFi, che consente ai suoi clienti di guadagnare interessi sui propri bitcoin. Il commentatore di mercati Raoul Pal ha definito Bitcoin « una forma di garanzia incontaminata », e sempre più persone lo riconoscono come granzia ideale a causa dei suoi attributi innati e della natura del suo mercato :

1.  Bitcoin ha un mercato globale e profondamente liquido con un volume di scambi per miliardi di dollari ogni giorno.

2.  I mercati di Bitcoin sono sempre aperti, a differenza dei normali mercati azionari, consentendo alle istituzioni finanziarie di vendere le loro garanzie Bitcoin ogni volta che percepiscono un aumento del rischio per il loro portafoglio di prestiti.

3.  I bitcoin non sono obbligazioni legate a terzi, a differenza dei bond statali; questo riduce il rischio di controparte.

4.  Essendo digitali, a differenza dell'oro, i bitcoin sono facili ed economici da acquistare; questo aumenta la comodità di utilizzare Bitcoin come forma di garanzia.

Con la crescente consapevolezza che Bitcoin è una forma ideale di garanzia, il suo utilizzo per questo scopo sarà una delle principali fonti di domanda nella sua monetizzazione. Tuttavia, il crescente utilizzo di Bitcoin come risorsa collaterale comporta il rischio di re-ipoteca irresponsabile. In un settore nascente, gli investitori dovrebbero giustamente diffidare della qualità della copertura finanziaria offerta dalle istituzioni che accettano Bitcoin come garanzia e successivamente lo investono. I rischi di re-ipoteca di Bitcoin sono, forse, anche maggiori rispetto ad altri asset come azioni e obbligazioni. Durante una crisi di liquidità, se molte istituzioni finanziarie fossero costrette a vendere obbligazioni prese a garanzia, il crollo dei prezzi sarà protetto dal flusso di cassa delle obbligazioni stesse. Senza un flusso di cassa che fornisca una rete di sicurezza per la sua valutazione, una crisi di liquidità in Bitcoin potrebbe causare un crollo incontrollato del suo prezzo. Come analizzato nel discorso sulla natura dipendente dal percorso del denaro affrontato nel terzo capitolo, un crollo del prezzo di Bitcoin potrebbe causare un cambiamento significativo nelle aspettative sulla sua futura monetizzazione, inibendo o addirittura arrestando tale processo.

Le maggiori protezioni contro il rischio di re-ipoteca sono una forte regolamentazione del mercato e la trasparenza del settore sui controlli utilizzati per la gestione degli investimenti di garanzie. La regolamentazione è spesso intesa come supervisione da parte di un organismo di controllo, come la CFTC, ma, nella pratica, questa burocrazia ci mette molto tempo a comprendere e supervisionare in modo soddisfacente industrie nuove e innovative, spesso facendo affidamento su normative antiquate concepite decenni prima. La regolamentazione di gran lunga più importante è quella del mercato stesso; le istituzioni che investono in modo irresponsabile dovrebbero poter fallire, garantendo che le cattive pratiche siano punite e non diventino sistemiche nel settore, come hanno fatto durante la crisi del settore immobiliare del 2008.

##### Il rischio di fungibilità imperfetta

La natura aperta e trasparente della blockchain di Bitcoin consente agli stati di contrassegnare determinati bitcoin come contaminati dall'uso per attività illecite. Sebbene la resistenza alla censura di Bitcoin a livello di protocollo consenta comunque la trasmissione di questi fondi, se dovessero apparire leggi che ne vietassero l'uso verso piattaforme di scambio o commercianti, tali fondi potrebbero diventare in gran parte privi di valore. Bitcoin perderebbe quindi una delle proprietà fondamentali di un bene monetario: la fungibilità.

Per migliorare la fungibilità sarà necessario apportare miglioramenti a livello di protocollo per rafforzare la privacy delle transazioni. Anche se ci sono nuovi sviluppi in questo senso, introdotti pionieristicamente da valute digitali come Monero e ZCash sono necessari importanti compromessi tecnologici tra l'efficienza e la complessità di Bitcoin e la sua privacy. Rimane da esplorare la funzionalità di questi miglioramenti sulla privacy e come questi possano essere integrati alla rete Bitcoin in un modo che non comprometta altri aspetti del suo ruolo come valuta.

#### Conclusioni

Bitcoin è una nascente forma di denaro, che sta passando, nel suo processo di monetizzazione, dalla fase di oggetto da collezione a quello di riserva di valore. In quanto bene monetario apolide, è possibile che in futuro Bitcoin diventi una valuta di riserva globale molto simile all'oro durante il gold standard del diciannovesimo secolo. L'adozione di Bitcoin come valuta di riserva è l'argomento principale a favore di Bitcoin ed è stato articolato da Satoshi Nakamoto già nel 2010 in uno scambio di e-mail con Mike Hearn: « Se immagini che venga utilizzato per una frazione del commercio mondiale allora ci saranno solo 21 milioni di monete per il mondo intero, quindi avrebbe un valore molto più alto per unità. »

Questo aspetto è stato reso in modo ancora più tagliente dal brillante crittografo Hal Finney, il destinatario dei primi bitcoin inviati da Nakamoto, che poco dopo l'annuncio del rilascio del primo software funzionante Bitcoin dice:

> Immaginate che Bitcoin abbia successo e diventi il sistema di pagamento dominante in uso in tutto il mondo. Il valore totale della valuta dovrebbe essere quindi uguale al valore totale di tutta la ricchezza del mondo. Le stime attuali del totale della ricchezza per famiglia a livello mondiale che ho trovato vanno da 100 000 a 300 000 miliardi di dollari. Con 20 milioni di monete, ciò conferisce a ciascuna moneta un valore di circa 10 milioni.

Anche se Bitcoin non dovesse diventare una valuta di riserva a tutti gli effetti e dovesse semplicemente competere con l'oro come riserva di valore apolide, è attualmente di gran lunga sottovalutato. Il confronto fra il valore di mercato dell'offerta d'oro fuori terra esistente (circa 10 trilioni di dollari) e l'attuale offerta di bitcoin estratti restituisce un valore di circa 540 000 di dollari per bitcoin. Come abbiamo visto nel secondo capitolo, in termini di attributi che rendono un bene monetario adatto come riserva di valore, Bitcoin è paragonabile o superiore all'oro sotto ogni aspetto, tranne che per la sua presenza storica. Ma, con il passare del tempo e il verificarsi dell'effetto Lindy la presenza storica non sarà più un vantaggio competitivo per l'oro. Pertanto, è ragionevole aspettarsi che Bitcoin si avvicinerà e forse supererà la quotazione di mercato dell'oro nel prossimo decennio.

Una precisazione, necessaria in questo senso, è che la quotazione di mercato dell'oro viene sostenuta in gran parte dalle banche centrali che lo detengono come riserva di valore. Affinché Bitcoin raggiunga o superi la capitalizzazione dell'oro, sarà necessaria una certa partecipazione degli stati nazionali. Non è chiaro se le democrazie occidentali parteciperanno alla proprietà di Bitcoin. È più probabile, sfortunatamente, che le dittature da quattro soldi e le cleptocrazie siano le prime ad entrare nel mercato dei Bitcoin.

Anche nel caso in cui nessuno stato nazionale scegliesse di partecipare al mercato Bitcoin, rimarrebbe ancora una visione ottimistica per Bitcoin. In quanto riserva di valore non emessa da uno stato, utilizzata solo da investitori privati e istituzionali, Bitcoin è ancora all'inizio della sua curva di adozione: la cosiddetta maggioranza iniziale sta ora entrando nel mercato mentre la maggioranza tardiva e i ritardatari sono ancora lontani dall'ingresso. Con una partecipazione più ampia da parte degli investitori privati e soprattutto istituzionali, è possibile che raggiunga un livello di prezzo compreso tra 100 000 e 250 000 di dollari.

Possedere bitcoin è una delle poche scommesse asimmetriche a cui le persone di tutto il mondo possono partecipare. Proprio come un'opzione call, lo svantaggio di un investitore è limitato a 1x, mentre il loro potenziale rialzo è di 100x o più. Bitcoin è la prima vera bolla globale le cui dimensioni e portata sono limitate solo dal desiderio dei cittadini del mondo di proteggere i propri risparmi dai capricci della cattiva gestione economica dei governi. In effetti, Bitcoin è risorto come una fenice dalle ceneri della catastrofe finanziaria globale del 2008, una catastrofe che è stata accelerata dalle politiche delle banche centrali come la Federal Reserve.

Al di là delle ragioni finanziarie a favore di Bitcoin, la sua ascesa come riserva di valore apolide avrà profonde conseguenze geopolitiche. Una valuta di riserva globale, non inflazionistica, costringerà gli stati nazionali a modificare il loro meccanismo di finanziamento primario dall'inflazione alla tassazione diretta che è molto meno apprezzata da un punto di vista politico. Gli Stati si ridimensioneranno in proporzione al contraccolpo politico causato dalla transizione alla tassazione come loro esclusivo mezzo di finanziamento. Inoltre, il commercio globale sarà regolato in modo da soddisfare l'aspirazione di Charles de Gaulle secondo cui nessuna nazione dovrebbe avere privilegi su nessun'altra:

> Riteniamo dunque necessario che il commercio internazionale si stabilisca, come avveniva prima delle grandi disgrazie del mondo, su una base monetaria indiscutibile, e che non porti l'impronta di nessun paese in particolare.

Tra cinquant'anni, quella base monetaria sarà Bitcoin.

![image](media/rId172.jpg)

### Epilogo

#### Il grande dibattito

Che cos'è Bitcoin? Questa domanda, in apparenza molto semplice, ha scatenato il dibattito che ha diviso per alcuni anni la comunità di sviluppatori e investitori di Bitcoin, che è culminato poi nello scisma 1° agosto 2017 e nella separazione della rete. Negli anni successivi alla creazione di Bitcoin da parte di Satoshi Nakamoto, sono emerse due principali fazioni ideologiche, ciascuna a favore di una diversa visione per il futuro della rete. La prima fazione vedeva Bitcoin principalmente come un sistema di pagamento simile a Visa o PayPal, ma senza controllo centralizzato. Questa fazione ha enfatizzato l'uso transazionale di Bitcoin, credendo che il denaro si definisca principalmente dal suo ruolo come mezzo di scambio. La seconda fazione ha sottolineato invece l'importanza della resistenza alla censura di Bitcoin e ha allertato dei pericoli legati alla cessione di controllo del protocollo Bitcoin a particolari gruppi di interesse. Questa fazione ha visto Bitcoin come una versione digitale dell'oro, enfatizzandone l'uso come riserva di valore apolide.

A complicare la contesa fra le due fazioni ideologiche è stata la sparizione del creatore di Bitcoin, poco dopo la creazione del protocollo. Il 12 dicembre 2010, 772 giorni dopo essere apparso per la prima volta online per pubblicare il progetto di Bitcoin, Satoshi Nakamoto pubblica il suo ultimo post su un forum online. La scomparsa di Nakamoto ha avuto notevoli ripercussioni sul suo nascente progetto software. Senza il suo creatore, la comunità di sviluppatori al lavoro sul software di Bitcoin ha dovuto procedere senza una guida o una visione comune per il futuro. Una delle dichiarazioni più cristalline che abbiamo delle aspirazioni di Nakamoto per il progetto viene dalla sua pubblicazione chiave, "Il Libro Bianco di Bitcoin", pubblicato il 31 ottobre 2008. Eppure, quel breve trattato non riesce a chiarire definitivamente se Bitcoin dovesse essere pensato innanzitutto come un mezzo di scambio o una riserva di valore. Malgrado abbia scritto centinaia di post ed e-mail alla comunità di sviluppatori della rete Bitcoin, Satoshi non ha definito in modo inequivocabile la sua natura monetaria. Nakamoto ha enfatizzato la sua somiglianza all'oro e al suo uso come riserva di valore :

> [Bitcoin è] più affidabile di un metallo prezioso. Al posto di un'offerta che cambia per mantenere uguale il valore, l'offerta è predeterminata ed è il valore a cambiare. Con l'aumento del numero di utilizzatori, il valore di ogni moneta cresce. Ha il potenziale per un ciclo di riscontro positivo; al crescere degli utenti, il valore crescerà e questo ne attirerà ancora di più, vogliosi di approfittare di questo valore in crescita.

In numerose altre occasioni, Nakamoto ha parlato di Bitcoin e del suo utilizzo come mezzo di pagamento, enfatizzando il ruolo come mezzo di scambio di denaro.

*Le fasi embrionali di diverse specie si somigliano*

Nella sua fase embrionale, Bitcoin, sembra poter incarnare entrambe queste visioni in modo egualmente plausibile. Da un lato, la rete Bitcoin ha iniziato a funzionare con costi di transazione economici, che hanno permesso il trasferimento di bitcoin a basso costo in tutto il mondo, fornendo in apparenza una vantaggiosa alternativa ai sistemi di pagamento, come il network di carte di credito Visa. D'altro canto, il valore di scambio di bitcoin è cresciuto considerevolmente nel tempo, suggerendo il suo ruolo come nascente riserva di valore. Eppure, esattamente come accade per molte specie animali, malgrado la forma embrionica appaia simile, nel DNA sono già contenute delle istruzioni che riveleranno grandi differenze col passare del tempo. Il DNA di Bitcoin si trova nelle regole di consenso del suo protocollo e, come vedremo, saranno proprio queste regole a rendere lampante che solo una di queste visioni è realizzabile.

#### L'immutabilità del protocollo

Un protocollo è un insieme di regole che i partecipanti ad un sistema devono rispettare quando lo utilizzano. Esempi di protocolli di rete sono il protocollo TCP/IP, che regola il modo in cui i dati sono codificati e trasmessi su Internet; e SMTP, che regola il traffico internet delle e-mail. I protocolli possono essere applicati anche al mondo fisico: per esempio, i protocolli IEC 60906-2 e NEMA 5-15 per le prese di corrente che descrivono la forma delle prese insieme al voltaggio e amperaggio che possono trasportare.

I protocolli legati a sistemi di software e hardware largamente condivisi sono di solito molto difficili da modificare una volta che sono in uso e per buone ragioni. Gli utenti partono, di solito, dal presupposto che il protocollo sia immutabile quando costruiscono imprese o strumenti che si affidano ad esso. Di conseguenza, cambiare un protocollo di sistema largamente usato rappresenterebbe un costo considerevole per l'ecosistema dei partecipanti che ci fanno affidamento. Considerate, per esempio, il costo immenso che le famiglie americane dovrebbero affrontare se la forma delle prese di corrente venisse cambiata. Ogni presa di corrente nell'intera nazione dovrebbe essere sostituita e ogni strumento conformato per il loro utilizzo dovrebbe essere scartato o dotato di adattatori per la nuova forma. Un'eccezione al costo delle modifiche di protocollo sono gli aggiornamenti compatibili con le versioni precedenti, che non intaccano l'uso delle versioni precedenti del protocollo. Un esempio di questi tipi di aggiornamento è la messa a terra, inventata nel 1924 per ridurre il rischio di scossa elettrica, che è stata resa compatibile con le versioni precedenti delle prese di corrente.

*La messa a terra è un aggiornamento compatibile con la versione originale delle prese di corrente.*

Quando, il 3 gennaio 2009, Satoshi Nakamoto ha pubblicato il codice sorgente di Bitcoin, ha prodotto, in sostanza, un protocollo per lo scambio di valore tramite la rete Internet. Nakamoto ha realizzato che una volta che il suo progetto avesse preso forma in una rete viva e funzionante, sarebbe stato molto difficile, se non addirittura impossibile, imporre dei cambiamenti compatibili con la versione originale del protocollo Bitcoin. Il 17 giugno 2010, Nakamoto commenta questo aspetto osservando che « quando la versione 0.1 è stata lanciata, la struttura di base è stata scolpita nella pietra per il resto della sua vita ».

#### Lo scisma

Il protocollo Bitcoin è definito da regole che hanno lo scopo di stabilire quali messaggi inviati sulla rete sono validi e queste regole vengono applicate dai computer sul network che eseguono il software Bitcoin. I computer che non rispettano le cosiddette regole di consenso vengono respinti dalla rete. La più famosa tra le regole di consenso è quella che determina quanti nuovi bitcoin possono essere coniati per blocco. La regola definisce la tabella di marcia generale dell'inflazione di Bitcoin e limita l'eventuale offerta totale a 21 milioni di bitcoin. Un'altra regola importante è la dimensione massima di ciascun blocco, che limita il numero totale di transazioni che possono essere elaborate ogni volta che viene estratto un nuovo blocco. Questa regola è stata originariamente creata nel 2010 come mezzo per ostacolare gli attacchi denial-of-service alla rete ancora in erba. Si tratta di un tipo di attacco informatico in cui l'autore cerca di rendere una macchina o una risorsa di rete non disponibile per gli utenti previsti, interrompendo temporaneamente o indefinitamente i servizi di un host connesso a una rete.

La regola della dimensione massima dei blocchi di Bitcoin è stata il principale punto di contesa tra le due fazioni nella discussione sul futuro di Bitcoin. Una fazione, denominata « *big-blockers* », voleva che il protocollo di Bitcoin fosse modificato in modo da aumentare le dimensioni del blocco e permettergli di ospitare più transazioni. Essenzialmente, la modifica proposta non sarebbe stata compatibile con le versioni precedenti e avrebbe causato una scissione nella rete a meno che tutti i partecipanti alla rete non l'avessero adottata all'unanimità e contemporaneamente. I *big-blockers* hanno visto Bitcoin come un software, come Microsoft Word, che dovrebbe essere aggiornato frequentemente per soddisfare i desideri delle aziende che lo utilizzano per scopi principalmente transazionali. L'altra fazione, denominata invece « *small-blockers* », si è opposta a tale cambiamento e ha avvertito che avrebbe messo il controllo di Bitcoin nelle mani delle società che stavano spingendo per l'apparente aggiornamento. I sostenitori di questa fazione hanno anche avvertito che l'aumento delle dimensioni del blocco avrebbe ridotto la decentralizzazione di Bitcoin perché avrebbe reso necessario l'uso di hardware più costosi, allontanando i partecipanti meno abbienti dalla rete. Gli *small-blockers* hanno visto Bitcoin non come un software ma come un protocollo e hanno sottolineato il costo per l'ecosistema che sarebbe derivato dalla modifica delle sue regole. Ancora più importante, gli *small-blockers* hanno compreso che se fosse diventato facile cambiare una regola di consenso, allora tutte le regole, inclusa la regola del sussidio per i blocchi estratti, sarebbero state più facili da modificare. Poiché la domanda di Bitcoin come riserva di valore si basa in gran parte sulla credibilità della sua politica monetaria di offerta fissa, la modifica della dimensione dei blocchi minerebbe indirettamente la sua credibilità.

Il feroce dibattito tra le due fazioni è giunto al culmine il 1° agosto 2017, quando la fazione dei *big-blockers* ha modificato il software in esecuzione sui propri computer per ospitare blocchi più grandi, rendendolo così incompatibile con il resto della rete di Bitcoin. I computer che hanno iniziato ad eseguire il nuovo software sono stati respinti dalla rete Bitcoin originale e hanno formato una seconda rete in un processo noto come fork -- una biforcazione. La seconda rete, nota come Bitcoin Cash, aveva i propri gettoni che potevano essere scambiati sul mercato. La questione del futuro di Bitcoin si è quindi spostata dal dibattito interno alla comunità Bitcoin al mercato in cui i bitcoin, utilizzando il simbolo di scambio BTC, e i token Bitcoin Cash, utilizzando il simbolo BCH, si sarebbero scontrati nel contesto economico, mettendo alla prova quale delle due visioni avrebbe attirato la maggiore domanda di investitori. Negli anni successivi, il mercato ha votato in modo schiacciante a favore della rete originale e della visione di Bitcoin come riserva di valore apolide. La rete Bitcoin Cash è diventata irrilevante e la sua piccola comunità è stata distrutta da continue lotte intestine e ulteriori scismi.

#### Conclusioni

Il supporto del mercato alla rete Bitcoin con le sue regole di consenso originali ha chiarito che il valore di Bitcoin risiede più nella sua esistenza come protocollo in gran parte immutabile, che come software aggiornabile. Essendo un protocollo con regole di consenso fisse, la dimensione del blocco di Bitcoin e il numero di transazioni che possono essere supportate per blocco rimarranno limitati. La crescente adozione di Bitcoin comporterà un aumento della domanda per lo spazio limitato dei blocchi per le transazioni, il che implica che le commissioni di transazione aumenteranno nel tempo. La rete Bitcoin diventerà così antieconomica per piccoli pagamenti come l'acquisto di un caffè o del pane ma rimarrà adatta per il regolamento dei trasferimenti di grande valore che sono alla base di un sistema finanziario globale. I pagamenti più piccoli con bitcoin avverranno su livelli costruiti sopra il primo livello, come la rete Lightning, o livelli di trasferimento di custodia come le banche. Hal Finney, il brillante crittografo che per primo ha riconosciuto il potenziale dell'invenzione di Satoshi Nakamoto, scrive nel 2010:

> Bitcoin, da solo, non può crescere a tal punto che ogni singola transazione finanziaria del mondo venga trasmessa a tutti e inclusa nella blockchain. È necessario un livello secondario di sistemi di pagamento, più leggeri ed efficienti.
> ...
> Credo che questo sarà il destino ultimo di Bitcoin, essere un « denaro ad alta potenza » che funge da valuta di riserva per le banche che emetteranno poi il proprio denaro digitale.

Finney ha implicitamente riconosciuto che i bitcoin avrebbero dovuto affermarsi in primis come riserva di valore, o valuta di riserva come la chiamava lui. Una volta stabiliti come tali, i bitcoin potranno essere utilizzati per i pagamenti quotidiani utilizzando sistemi di livello superiore. Finney capì inoltre che Bitcoin non sarebbe stato un sistema di pagamento in competizione diretta con Visa o PayPal, ma qualcosa di molto più significativo: una riserva di valore apolide che avrebbe funzionato come base monetaria per un nuovo sistema finanziario globale. Questo è il destino scritto nel DNA di Bitcoin -- nelle sue regole di consenso -- fin dall'inizio.

### Ringraziamenti

Quando ho iniziato a scrivere *Uno scenario ottimista per Bitcoin* sotto forma di editoriale, all'inizio del 2017, il prezzo di Bitcoin si aggirava intorno ai 1.000 dollari e io speravo che l'articolo potesse aiutare a spiegare l'importanza economica di questa tecnologia rivoluzionaria ad alcuni amici e forse anche ad alcuni Investitori di Wall Street. Non mi aspettavo certo che l'articolo sarebbe stato letto da centinaia di migliaia di persone in tutto il mondo e tradotto in venti lingue diverse da volontari. Questo pubblico inaspettato può essere spiegato in parte dalla crescente domanda di comprendere Bitcoin e il suo significato, ma può anche essere attribuito all'inestimabile aiuto che ho ricevuto nella creazione di un testo interessante e accessibile ai non addetti ai lavori. A questo proposito desidero esprimere la mia gratitudine per coloro che hanno contribuito alla creazione dell'articolo originale e al completamento di questo libro che lo amplia notevolmente.

Innanzitutto, vorrei ringraziare Michael Saylor per aver scritto la prefazione a questo libro e per i suoi generosi sforzi nel fornire contenuti educativi gratuiti attraverso il suo ente di beneficenza, Saylor Academy. In secondo luogo, vorrei ringraziare @BitcoinUltras, un artista pseudonimo incontrato su Twitter, che si è offerto volontario per creare la copertina e i bellissimi disegni che adornano ogni capitolo. Vorrei ringraziare, inoltre, il mio amico Sanjay Mavinkurve che ha generosamente creato i grafici di questo libro, che incarnano l'aforisma secondo cui un'immagine vale più di mille parole. Vorrei ringraziare poi Daniel Coleman, Michael Hartl, Ben Davenport, Mat Balez e Stephan Kinsella per la diligenza che hanno dimostrato nell'editare il mio manoscritto. Numerose persone hanno fornito feedback che hanno migliorato la chiarezza della mia scrittura, e per questo desidero ringraziare Alex Morcos, John Pfeffer, Pierre Rochard, Koen Swinkels, Ray Boyapati, Michael Angelo, Patri Friedman, Ardian Tola e Michael Flaxman.

Infine, e soprattutto, desidero ringraziare mia moglie Lisa per avermi aiutato a portare a termine questo progetto e per avermi fornito le tre più grandi ispirazioni della mia vita, i miei adorati figli.

### Avviso legale

Le opinioni presentate in questo libro e gli eventuali errori in esso contenuti sono miei. Questo libro ha solo scopo informativo. Non intende essere un consiglio di investimento. Si consiglia di rivolgersi ad un professionista debitamente autorizzato per una consulenza sugli investimenti.

image

### Sull'autore

Nato e cresciuto in Australia, Vijay Boyapati si è trasferito negli Stati Uniti nel 2000 per conseguire un dottorato di ricerca in Informatica. Invece di iscriversi ad un dottorato, Boyapati è finito in una piccola startup chiamata Google, dove ha trascorso diversi anni utilizzando il suo background in machine learning per migliorare gli algoritmi di ranking utilizzati in Google News. Boyapati ha lasciato la sua posizione redditizia nel 2007 per lavorare a una campagna popolare nelle elezioni presidenziali del 2008, contribuendo a raccogliere milioni di dollari e portare centinaia di volontari nel New Hampshire per fare propaganda a favore del candidato Ron Paul. Nel 2011, Boyapati ha scoperto Bitcoin ed è andato nella proverbiale tana del coniglio nel tentativo di comprendere come una nuova forma di denaro digitale, sostenuta da nessuna materia prima e garantita da nessun governo, potesse avere valore economico. Armato di un background nell'economia austriaca, Boyapati ha scritto *Uno scenario ottimista per Bitcoin* sotto forma di editoriale nel 2017 per fornire ai non addetti ai lavori un quadro economico con cui poter comprendere Bitcoin.

Vijay Boyapati è laureto con lode presso l'Australian National University e ha ricevuto la più alta onorificenza universitaria dell'Università, la University Medal. È marito e padre amorevole di Addie, Will e Vivi. Vive con la sua famiglia a Seattle, Washington.

[www.BullishCaseForBitcoin.com](https://www.bullishcaseforbitcoin.com/)

1.  Riferimento alla figura della " tana del bianconiglio " in *Alice nel Paese delle Meraviglie* usata per illustrare la tendenza ad immergersi in un apprendimento senza fine, in cui ogni lezione appresa apre altre strade e domande da esplorare.
