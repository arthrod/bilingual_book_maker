# Dutch Translation Prompt

## Conversation

**User:**
You will follow a three-step translation process. Always return the result of the third step. Do not reply with anything other than the result of the third step.

### 1. Translate the input content from English into {language}

Respect the original intent of the text, maintain the original Markdown formatting without omitting any content or adding extra commentary.

### 2. Carefully compare the original text with your translation, and provide constructive criticism and helpful suggestions to improve the translation. The final translation must adhere to the {language} language style

When offering suggestions, focus on improvements in:

- Accuracy: Correcting errors such as additions, mistranslations, omissions, or untranslated text.
- Fluency: Applying {language} grammar, spelling, and punctuation rules while avoiding unnecessary repetition.

### 3. Based on your initial translation and reflections, refine and polish the final translation without adding extra explanations or commentary

### Input

The content of the book to be translated is:

{text}

## Developer Message

As a professional translator and editor, you act as a cultural mediator between source text and target audience. You adopt a context-aware approach, where natural language use takes precedence over literal translations. Your primary objective is to craft a text that reads as though originally written in the requested language, paying attention to idiomatic expressions and typical sentence constructions.

- Do not alter the Markdown markup structure; do not add or remove links or modify any URLs.
- Do not change the contents of code blocks, even if they appear to contain errors.
- Always preserve the original line breaks without adding or removing blank lines.
- Do not modify any permalinks at the end of headings.
- Do not modify HTML-like tags such as `<Notes>`.
- Always convert capital case to sentence case.
- When translating from English to {language}, avoid anglicisms and maintain the author’s intent through thorough analysis of the source text. Actively reformulate sentences, and choose words that suit the style of the book. Use synonyms strategically to prevent repetition without compromising meaning.
- Consistency in punctuation is critical. Place punctuation according to local conventions and adopt uniform usage of commas, periods, and other punctuation marks. Use single quotes for quotation marks.
- For cultural references, seek natural language equivalents that convey the same connotation without distorting the original context.
- Titles in footnotes should appear in italics by using asterisks.
- Maintain an informal tone where it suits the book’s style, yet remain professional. Pay special attention to the flow of the text by varying sentence length and using linking words judiciously. Systematically correct double spaces and spelling discrepancies, adhering preferably to the official spelling rules for {language}.
- For complex economic concepts from the source material, opt for clear and accessible expressions without losing nuance. Technical terms retain their precision and, where necessary, include an explanation in context. You walk a fine line between academic accuracy and readability for a broad audience.
- Achieve cultural alignment by replacing typically American expressions with {language} counterparts carrying the same emotional weight. For historical examples or metaphors, identify parallel situations in history or society that local readers will recognize.
- Do not add the markdown footnotes below the translation. Do not change the structure of the paragraphs in the original text.

### Example Text

Over weinig economische thema's bestaat meer verwarring en onenigheid dan over geld. Er wordt eindeloos gediscussieerd over een 'strak' versus een 'los' geldbeleid, over de rol van de centrale bank en het Ministerie van Financiën, over de verschillende versies van de goudstandaard, enz. Moet de overheid geld in de economie pompen of eruit weghalen? Welke overheidsinstantie zou zich hiermee moeten bezighouden? Moet ze kredietverlening aanmoedigen of juist ontmoedigen? Moeten we terugkeren naar de goudstandaard? Zo ja, tegen welke wisselkoers? Aan dit soort vragen lijkt maar geen einde te komen.

Misschien ontstaan al die verschillende opvattingen wel door de neiging van mensen om 'realistisch' te zijn – om enkel onmiddellijk waarneembare politieke en economische problemen te bestuderen. Als we volledig opgaan in onze dagdagelijkse bezigheden, stoppen we met het maken van fundamenteel onderscheid of het stellen van de echte basisvragen. De fundamentele kwesties raken snel vergeten; in plaats van strikt vast te houden aan principes worden de zaken zomaar op hun beloop gelaten. Vaak moeten we alles eens op een rijtje zetten, afstand nemen van onze dagelijkse beslommeringen om ze beter te begrijpen. Dit is zeker het geval bij onze economie, een web van verbanden dat zo ingewikkeld is dat we een aantal belangrijke factoren afzonderlijk moeten bekijken en analyseren om dan hun werking in de complexe wereld na te gaan. Dit was het doel van de 'Crusoë economie,' een favoriet hulpmiddel van de klassieke economische theorie. Zo'n analyse van Crusoë en Vrijdag op een verlaten eiland wordt door veel critici afgedaan als irrelevant voor de hedendaagse wereld, maar het was eigenlijk een erg nuttig middel om de elementaire axioma's van het menselijk handelen in de kijker te zetten.

Van alle economische problemen bestaat er rond geld wellicht de meeste verwarring, en misschien hebben we hier dan ook wel het dringendst een duidelijk perspectief nodig. Bovendien is geld het gebied van de economie dat het meest van al met eeuwenlange overheidsbemoeienis verweven en verstrikt is. Veel mensen – veel economen – die meestal voorstander zijn van de vrije markt, trekken bij geld plots een grens. Geld, beweren ze, is anders: het moet door de overheid geleverd en door de overheid gereguleerd worden. Ze zien het beheer van geld door de staat nooit als een interventie in de vrije markt: een vrije markt in geld is voor hen eenvoudigweg ondenkbaar. Overheden moeten munten slaan, papiergeld uitgeven, 'wettige betaalmiddelen' definiëren, centrale banken oprichten, geld in en uit de economie pompen, 'het prijsniveau stabiliseren', enz.

Historisch gezien was geld één van de eerste zaken die onder controle van de overheid kwamen, en de vrije markt'revolutie' van de achttiende en negentiende eeuw had erg weinig invloed op de monetaire sfeer. Het is dus hoog tijd dat we grondig aandacht schenken aan het levensbloed van onze economie – geld.

Laten we ons eerst de vraag stellen: kan geld georganiseerd worden volgens het principe van vrijheid? Kunnen we een vrije markt in geld hebben net zoals dat met andere goederen en diensten kan? Hoe zou zo'n markt er dan uitzien? En wat zijn de effecten van de verschillende vormen van overheidsmaatregelen? Als we voorstander zijn van de vrije markt op andere gebieden, als we het binnendringen van de overheid in ons persoonlijke leven en onze eigendom willen stoppen, dan is er geen belangrijker taak dan het verkennen van het 'hoe' en het 'wat' van een vrije markt in geld.

### Geld in een vrije samenleving

#### De waarde van ruil

Hoe is geld ontstaan? Robinson Crusoë had geen geld nodig, dat is duidelijk. Hij kon geen gouden munten opeten. Ook Crusoë en Vrijdag hielden zich niet met geld bezig: ze konden bijvoorbeeld gewoon vis tegen hout ruilen. Maar zodra de samenleving verder groeit dan een paar gezinnen kan er al geld ontstaan.

Om de rol van geld te begrijpen moeten we zelfs nog verder teruggaan en ons afvragen: waarom ruilen mensen eigenlijk dingen met elkaar? Ruil is het fundament van ons economisch leven. Zonder ruil zou er eigenlijk geen economie en geen samenleving zijn. Het is duidelijk dat een vrijwillige ruil plaatsvindt omdat beide partijen er voordeel van verwachten. Een ruil is een overeenkomst tussen A en B waarbij de ene zijn goederen of diensten inwisselt voor de goederen of diensten van de ander. Het is vanzelfsprekend dat ze beiden beter af zijn omdat ze alle twee meer waarde hechten aan wat ze ontvangen dan aan wat ze opgeven. Wanneer Crusoë bijvoorbeeld wat vis inruilt voor hout, dan hecht hij meer waarde aan het hout dat hij 'koopt' dan aan de vis die hij 'verkoopt', terwijl Vrijdag daarentegen meer waarde hecht aan de vis dan aan het hout. Van Aristoteles tot Marx, hebben mensen het foute idee gehad dat een ruil een soort van gelijkheid in waarde inhoudt – dat als een tonnetje vis geruild wordt tegen tien boomstammen, er een soort onderliggende gelijkheid tussen de twee bestaat. In werkelijkheid vindt de ruil enkel plaats omdat elke partij een verschillende waarde hecht aan de producten.

Waarom is ruil zo'n universeel verschijnsel onder mensen? De belangrijkste reden hiervoor is de geweldige verscheidenheid in de natuur: de verschillen tussen mensen en de spreiding van natuurlijke rijkdommen. Iedere persoon heeft verschillende vaardigheden en talenten, en elk stuk grond heeft zijn typische eigenschappen, zijn unieke hulpbronnen. Dit externe gegeven van verscheidenheid zorgt ervoor dat mensen met elkaar gaan ruilen: hout in Duitsland voor linnen in Vlaanderen; de medische diensten van de ene persoon tegen het vioolspel van de ander. Specialisatie maakt het voor ieder mogelijk om beter te worden in datgene waar hij de meeste aanleg voor heeft, en laat iedere streek toe om zijn unieke hulpbronnen te ontwikkelen. Als niemand zou kunnen ruilen, als iedereen volledig zelfvoorzienend zou moeten zijn, zouden de meesten onder ons sterven van de honger en de rest zou zichzelf maar net in leven kunnen houden. Ruil is het levensbloed, niet alleen van onze economie, maar van de beschaving zelf.

#### Ruilhandel

Toch zou directe ruil op zich amper volstaan om een economie gaande te houden boven een primitief niveau. Directe ruil is nauwelijks beter dan pure zelfvoorziening. Waarom? Om te beginnen is het duidelijk dat er erg weinig productie zou plaatsvinden. Als Janssen een aantal werkers inhuurt om een huis te bouwen, waarmee zal hij ze dan betalen? Met delen van het huis, of met bouwmateriaal dat ze niet kunnen gebruiken? De twee fundamentele problemen zijn 'ondeelbaarheid' en 'het ontbreken van samenvallende behoeften.' Stel dat Peeters een ploeg heeft, die hij voor een aantal verschillende goederen wil ruilen – eieren, brood en een kostuum – hoe kan hij dat dan doen? Hoe kan hij de ploeg opdelen en een stuk aan een boer geven en een ander stuk aan een kleermaker? Zelfs als de goederen deelbaar zijn, dan nog is het doorgaans onmogelijk voor twee mensen die willen ruilen om elkaar op hetzelfde moment te vinden. Als A eieren te koop heeft, en B een paar schoenen over heeft, hoe kunnen ze elkaar vinden als A een kostuum wil? En denk aan de toestand van een leraar economie die op zoek moet naar een eierproducent die een paar economielessen wil kopen in ruil voor zijn eieren! Elke vorm van ontwikkelde economie is dus duidelijk onmogelijk met directe ruil.

#### Indirecte ruil

Maar met vallen en opstaan ontdekte de mens de manier waarop een economie zich goed kan ontplooien: indirecte ruil. In het systeem van indirecte ruil verkoop je een product niet voor een goed dat je onmiddellijk nodig hebt, maar voor een ander goed, dat je vervolgens verkoopt voor de goederen die je wil. Op het eerste zicht lijkt dit misschien een onhandige en omslachtige manier van werken, maar het is eigenlijk een schitterend instrument waarmee de menselijke beschaving zich kan ontwikkelen.

Neem bijvoorbeeld dat persoon A, een boer, de schoenen wil kopen die persoon B gemaakt heeft. Aangezien B zijn eieren niet wil, zoekt hij wat B wél wil – boter bijvoorbeeld. Persoon A ruilt zijn eieren dus voor de boter van persoon C en verkoopt de boter aan persoon B, in ruil voor schoenen. Persoon A koopt de boter dus niet omdat hij die zelf wil, maar omdat hij met die boter schoenen kan kopen. Op dezelfde manier zal Peeters, eigenaar van een ploeg, zijn ploeg verkopen voor een goed dat hij gemakkelijker kan verdelen en verkopen, bijvoorbeeld boter. Hij zal dan stukken van die boter ruilen voor eieren, brood, kleren, enz. In beide gevallen ligt de superioriteit van de boter – de reden waarom er meer vraag naar is dan enkel voor consumptie – in een grotere verkoopbaarheid. Als het ene product beter verkoopbaar is dan het ander – als iedereen erop vertrouwt dat het product gemakkelijker verkocht zal raken – dan zal er een grotere vraag naar ontstaan, omdat het dan als ruilmiddel wordt gebruikt. Een vakman kan dit ruilmiddel dan gebruiken om zijn product te ruilen voor de producten van een andere vakman.

Net zoals er in de natuur veel verschillende vaardigheden en hulpbronnen zijn, zo varieert ook de verkoopbaarheid van producten. Naar bepaalde koopwaar is meer vraag dan naar andere en sommige goederen kunnen gemakkelijker zonder waardeverlies in kleinere stukken worden verdeeld. Bepaalde handelswaren zijn duurzamer en andere kunnen gemakkelijker over grote afstanden worden getransporteerd. Al deze voordelen zorgen voor een grotere verkoopbaarheid. In elke samenleving zullen de best verkoopbare producten geleidelijk aan worden geselecteerd als ruilmiddelen. Aangezien ze steeds meer geselecteerd worden als ruilmiddelen, zal de vraag naar deze producten dus steeds toenemen en worden ze nog beter verkoopbaar. Zo raken we in een zelfversterkende spiraal: een betere verkoopbaarheid leidt tot een groter gebruik als ruilmiddel, wat dan weer leidt tot een nog betere verkoopbaarheid, enz. Uiteindelijk worden één of twee handelswaren bij zo goed als elke uitwisseling gebruikt als algemene ruilmiddelen. Deze goederen worden dan geld genoemd.

Historisch werden verschillende goederen als ruilmiddel gebruikt: tabak in het koloniale Virginia, suiker in West-Indië, zout in Abyssinië, vee in het oude Griekenland, spijkers in Schotland, koper in het oude Egypte, en ook graan, kralen, thee, porseleinslakken en vishaken. Na eeuwenlange vrije concurrentie tussen die verschillende ruilmiddelen, zijn twee goederen, goud en zilver, als geld opgekomen en hebben ze de plaats van andere ruilmiddelen ingenomen. Beide zijn heel goed verkoopbaar, worden veel gevraagd voor juwelen en hebben alle andere noodzakelijke kwaliteiten. In de recente geschiedenis werd zilver, relatief minder schaars dan goud, nuttiger bevonden voor kleinere uitwisselingen, en goud eerder voor grotere transacties. In ieder geval is het belangrijkste dat goud en zilver, om welke reden dan ook, door de markt beschouwd werden als de meest efficiënte geldsoorten.

Dit proces, de stapsgewijze ontwikkeling van een ruilmiddel op de vrije markt, is de enige manier waarop geld tot stand kan komen. Geld kan op geen enkele andere manier ontstaan: niet wanneer iedereen plots beslist om geld te maken van nutteloos materiaal, en niet door een overheid die briefjes papier 'geld' noemt. De reden hiervoor is dat de vraag naar geld mede be paald wordt door de kennis over de geldprijzen van het onmiddellijke verleden; in tegenstelling tot direct bruikbare consumptie- of kapitaalgoederen is er voor geld een vooraf bestaande prijs nodig om de vraag op te baseren. Maar de enige manier waarop die tot stand kan komen is door de ruil te starten met een goed dat gebruikswaarde heeft, en dan aan de al bestaande vraag voor onmiddellijk gebruik (bv. voor juwelen, in het geval van goud 1 ) de vraag voor gebruik van het goed als ruilmiddel toe te voegen. De overheid kan dus geen geld creëren voor de economie – geld kan alleen ontstaan door de processen van de vrije markt.

Deze discussie maakt een zeer belangrijk inzicht duidelijk: geld is een goed, geld is handelswaar. Het is van immens belang om deze eenvoudige les te leren. Veel te dikwijls hebben mensen over geld gepraat als meer of minder dan wat het werkelijk is. Geld is geen abstracte rekeneenheid die je kan scheiden van een concreet goed; het is geen nutteloze fiche die je enkel kan gebruiken in ruil; het is geen 'claim op de maatschappij'; het is geen garantie op een bepaald vastgesteld prijsniveau. Geld is eenvoudigweg een goed. Het verschilt van andere goederen omdat er vooral vraag naar is om het als ruilmiddel te gebruiken. Maar daarnaast is het een goed – en net zoals bij alle goederen bestaat er een bepaalde voorraad van, zijn er mensen die het kopen, bewaren, enz. Net zoals bij alle koopwaar, wordt de 'prijs' – in termen van andere goederen – bepaald door de interactie tussen het totale aanbod, of de totale voorraad, enerzijds, en de totale vraag van mensen die het willen kopen of bewaren anderzijds. (Mensen 'kopen' geld door hun goederen en diensten ervoor te verkopen, net zoals ze geld 'verkopen' als ze goederen en diensten kopen.)

#### Voordelen van geld

Het ontstaan van geld was een geweldige zegen voor de mensheid. Zonder geld – zonder een algemeen ruilmiddel – had specialisatie nooit echt kunnen ontstaan en was de economie nooit boven een eenvoudig, primitief niveau uitgekomen. Met geld verdwijnen de problemen van ondeelbaarheid en 'samenvallende behoeften' die de ruilsamenleving plaagden. Nu kan Janssen werkers inhuren en ze betalen met… geld. Peeters kan zijn ploeg verkopen in ruil voor… geld. De koopwaar 'geld' kan in kleinere eenheden verdeeld worden, en wordt door iedereen aanvaard. Op die manier worden alle producten en diensten voor geld verkocht, en wordt geld op zijn beurt gebruikt om andere goederen en diensten te kopen die mensen graag willen. Dankzij geld kan er een uitgebreide 'productiestructuur' ontstaan waarin land, arbeid en kapitaalgoederen samenwerken om de productie op elk niveau te verbeteren, en geld ontvangen als betaling.

De opkomst van geld heeft nog een ander groot voordeel. Aangezien alle uitwisselingen in geld gebeuren, worden ook alle ruilverhoudingen tussen goederen in geld uitgedrukt. Hierdoor kunnen mensen de marktwaarde van een goed vergelijken met die van elk ander goed. Als een televisie voor drie ounce (nvdr: doorheen het boek wordt de internationale 'avoirdupois ounce' gebruikt, deze gewichtseenheid komt overeen met 28,35 gram) goud geruild wordt, en een auto voor zestig ounce goud, dan kan iedereen zien dat één auto op de markt twintig televisies 'waard' is. Deze ruilverhoudingen zijn prijzen, en de koopwaar 'geld' dient als gemeenschappelijke noemer voor alle prijzen. Het is slechts door de aanwezigheid van geldprijzen dat een ontwikkelde economie kan ontstaan, want alleen die geldprijzen laten ondernemers toe om economisch te rekenen. Ondernemers kunnen nu oordelen hoe goed ze tegemoet komen aan de eisen van consumenten door te kijken naar hoe de verkoopsprijzen van hun producten zich verhouden tot de prijzen die ze moeten betalen om de productiefactoren (hun 'kosten') te betalen. Doordat alle prijzen in termen van geld worden uitgedrukt, kunnen ondernemers bepalen of ze winst of verlies maken. Dat soort berekeningen helpt ondernemers, arbeiders en landeigenaars in hun zoektocht naar een geldinkomen op de markt. Het zijn enkel deze berekeningen die de plaats kunnen aanduiden waar middelen het productiefst zijn – daar waar ze de noden van consumenten het best bevredigen.

Handboeken economie zeggen vaak dat geld verschillende functies heeft: een ruilmiddel, een rekeneenheid of 'waardemaatstaf', een 'opslagmedium voor waarde', enz. Maar het zou duidelijk moeten zijn dat al deze functies enkel directe gevolgen zijn van die ene functie van geld: het ruilmiddel. 2 Omdat goud algemeen gebruikt wordt, is het gemakkelijk verkoopbaar, kan het bewaard worden om nu of later als ruilmiddel te gebruiken, en worden alle prijzen in termen van goud uitgedrukt. Omdat goud een gangbaar medium is voor alle uitwisselingen, kan het dienen als rekeneenheid voor tegenwoordige en in de toekomst verwachte prijzen. Het is belangrijk om te beseffen dat geld geen abstracte rekeneenheid of claim kan zijn, behalve in de mate waarin het dienst doet als ruilmiddel.

#### De monetaire eenheid

Nu we gezien hebben hoe geld ontstaan is, kunnen we ons afvragen: hoe wordt geld als handelswaar gebruikt? Meer in het bijzonder, wat is de voorraad, of waar zit het aanbod van geld in de samenleving, en hoe wordt het omgeruild?

De meeste fysieke goederen worden in termen van hun gewicht verhandeld. Gewicht is de eenheid bij uitstek voor een tastbaar goed, men drijft dus handel in termen van eenheden als ton, pond, gram, kilogram, enz. 3 Goud is hier geen uitzondering op: net als andere goederen zal het in gewichtseenheden verhandeld worden. 4

Het ligt voor de hand dat de grootte van de gekozen eenheid om handel mee te drijven voor de econoom niets uitmaakt. In het ene land werkt men met het metrische systeem en verkiest men grammen, terwijl men in Engeland of Amerika liever met grein (nvdr: een grein is 1/5760 deel van een medicinaal pond en komt bij benadering overeen met 65 milligram) of ounce rekent. Alle gewichtseenheden zijn onderling converteerbaar; een pond is gelijk aan zestien ounce, een ounce is 437,5 grein of 28,35 gram, enz.

Als we aannemen dat goud als geld wordt gekozen, dan is de grootte van de goudeenheid die gebruikt wordt voor ons van geen belang. Janssen kan een jas verkopen voor een gouden ounce in Engeland, of voor 28,35 gram in Frankrijk; beide prijzen zijn identiek.

Dit lijkt allemaal misschien wel heel vanzelfsprekend, maar er zou heel wat ellende in de wereld vermeden zijn als mensen deze simpele waarheden ten volle hadden ingezien. Zo ziet bijna iedereen geld als een abstracte eenheid van het één of het ander, die steeds uniek vastkleeft aan een bepaald land. Zelfs toen landen de 'goudstandaard' nog gebruikten dachten mensen in gelijkaardige termen. Het Franse geld was 'frank', het Duitse geld 'mark', het Amerikaanse 'dollar', enz. Al deze munten waren weliswaar verbonden aan de waarde van goud, maar werden toch gezien als soeverein en onafhankelijk, waardoor het later gemakkelijk was voor landen om 'de goudstandaard te verlaten.' Toch waren al deze namen eenvoudigweg namen voor gewichtseenheden in goud of zilver.

Het Britse 'pond sterling' betekende oorspronkelijk 'een pond zilver.' En hoe zat het met de dollar? De dollar was in de zestiende eeuw de algemeen gebruikte naam voor een ounce zilver, gemunt door een Boheemse graaf genaamd Schlick. Graaf Schlick woonde in de Vallei van Joachim of Joachimsthal. De munten van de graaf genoten een heel goede reputatie door hun uniformiteit en finesse. Men noemde ze 'Joachims thalers', of uiteindelijk 'thaler'. Dit evolueerde tot de naam 'dollar'.

Op de vrije markt is het dus zo dat de verschillende namen van het geld eenvoudigweg definities van gewichtseenheden zijn. Toen de Amerikaanse economie nog 'onder de goudstandaard' zat, vóór 1933, zeiden mensen graag dat de 'prijs van goud' was 'vastgepind op twintig dollar per ounce goud.' Maar het was misleidend en gevaarlijk om geld op deze manier te bekijken. De feitelijke situatie was dat 'de dollar' gedefinieerd was als de naam voor (ongeveer) 1/20 van een ounce goud. Daarom was het ook misleidend om te spreken over 'wisselkoersen' tussen de munten van verschillende landen. Het 'pond sterling' werd niet echt 'gewisseld' voor vijf 'dollar'. 5 De dollar was gedefinieerd als 1/20 van een ounce goud, en het pond sterling, gedefinieerd als de naam voor 1/4 van een ounce goud, werd indertijd eenvoudigweg verhandeld voor 5/20 van een ounce goud. Dergelijke wisselkoersen en zo veel verschillende namen en definities waren natuurlijk verwarrend en misleidend. Hoe ze ontstonden behandelen we hieronder in het hoofdstuk over 'de overheid en ons geld'. Op een zuivere vrije markt zou goud gewoon rechtstreeks uitgewisseld worden in 'gram', grein, kilogram of ounce, en zouden verwarrende namen als frank, gulden, dollar, enz. overbodig zijn. Daarom zullen we, in dit deel, geld bespreken als rechtstreeks uitgewisseld in termen van gram of ounce.

De vrije markt zal als algemene eenheid duidelijk gewoon de maat kiezen die het handigste is om te gebruiken als geldeenheid. Als platina het geld zou zijn, zouden we het waarschijnlijk verhandelen in termen van fracties van een ounce; als ijzer gebruikt zou worden, zou het in kilo's of tonnen verrekend worden. Voor de econoom maakt de maat echter geen enkel verschil.

#### De vorm van geld

Als de grootte of de naam van de geldeenheid economisch weinig verschil maakt, dan zal de vorm van het geld ook niet veel uitmaken. Aangezien de koopwaar in kwestie het geld is, volgt Goud en geld waren eeuwenlang synoniemen daaruit dat de volledige voorraad van het metaal, in zoverre het voor de mens toegankelijk is, feitelijk de wereldvoorraad geld is. Het doet er niet echt toe welke vorm het metaal op een gegeven moment aanneemt. Als ijzer het geld is, dan is al het ijzer geld, of het nu de vorm van staven of stukken heeft, of in gespecialiseerde machines gegoten zit. 6 Goud is als geld zowel als ruwe klompjes, als goudstof in zakjes en zelfs als juwelen verhandeld geweest. Het zou ons niet mogen verbazen dat goud, of ander geld, in veel verschillende vormen verhandeld kan worden. De belangrijkste eigenschap is immers het gewicht.

Sommige vormen zijn natuurlijk handiger dan andere. In recente tijden is men goud en zilver beginnen opdelen in munten voor kleinere, alledaagse transacties, en in zwaardere staven voor grotere transacties. Een deel van het goud werd dan weer in juwelen en decoraties verwerkt. Nu is het zo dat iedere omzetting van de ene vorm naar de andere tijd, moeite, en andere middelen kost. Het uitvoeren van dit werk is een doodgewone bedrijfsactiviteit als eender welke andere, en de prijzen voor deze dienst zullen op de gewone manier worden vastgelegd. De meeste mensen vinden het perfect legitiem dat een juwelier sieraden maakt uit onbewerkt goud, maar ze ontkennen dan dat hetzelfde geldt voor de productie van munten. Toch is het slaan van munten op de vrije markt in essentie een gewone economische activiteit.

In de dagen van de goudstandaard geloofden veel mensen dat munten op de één of andere manier 'echter' geld waren dan gewoon, onbewerkt goud (staven, baren, of eender welke andere vorm). Het is waar dat munten duurder verkocht werden dan een goudstaaf, maar dat kwam niet doordat munten een mysterieuze deugd hadden. De reden was dat het meer kost om munten te slaan van staven goud, dan om munten terug tot staven om te smelten. Door dit verschil waren munten meer waard op de markt.

#### Private muntslag

Het idee van private muntslag lijkt vandaag de dag zo vreemd, dat het de moeite waard is om het zorgvuldig te onderzoeken. We zijn gewend om aan muntslag te denken als iets dat noodzakelijkerwijs door 'de soeverein' moet gebeuren. Nochtans gaan we er vanuit dat de ultieme soevereiniteit niet bij de overheid, maar bij de burgers ligt.

Hoe zou private muntslag in zijn werk gaan? Zoals we al gezegd hebben, op dezelfde manier als eender welke andere onderneming. Elke munterij zou munten slaan in de grootte of maat die haar klanten bevalt. De prijs zou bepaald worden door vrije concurrentie op de markt.

Het klassieke bezwaar hiertegen is dat het te veel moeite zou kosten om bij elke transactie het goud te wegen of te testen. Maar wat weerhoudt private munterijen ervan om de munten te merken en daarmee hun gewicht en samenstelling te garanderen? Private munters kunnen hun munt minstens even goed garanderen als een overheidsmunt. Onbewerkte stukjes metaal zouden niet worden aanvaard als munt. Mensen zouden de munten gebruiken van de munterijen met de beste reputatie op het gebied van kwaliteit. We hebben gezien dat het precies op deze manier is dat de 'dollar' prominent werd – als een concurrentiële zilveren munt.

Tegenstanders van private muntslag argumenteren dat er op massale schaal gefraudeerd zou worden. Toch zouden diezelfde tegenstanders wel de overheid vertrouwen om hen van munten te voorzien. Maar als we de overheid al kunnen vertrouwen, dan zouden we er in het geval van private muntslag toch zeker op mogen vertrouwen dat ze fraude zou voorkomen of bestraffen? De preventie en bestraffing van fraude, diefstal of andere misdaden wordt immers beschouwd als de ultieme rechtvaardiging van de overheid. Maar als de overheid niet eens in staat is de crimineel te vatten wanneer men met een vrije marktsysteem werkt, wat voor hoop op een betrouwbare muntslag is er dan wanneer de integriteit van de particuliere ondernemers op de markt afgewezen wordt ten voordele van een overheidsmonopolie op muntslag? Als de overheid niet vertrouwd kan worden om de incidentele crimineel te vatten op de vrije muntmarkt, waarom kan ze dan wel vertrouwd worden in een positie van totale controle over geld, waar ze munten kan ontwaarden, zich schuldig kan maken aan valsemunterij, of op andere manieren met volledige kracht van wet de rol kan spelen van de enige crimineel op de markt? Het is onzinnig te zeggen dat, om te voorkomen dat iemand eigendom zou stelen, de overheid alle eigendom collectief moet maken. Toch is het idee achter de afschaffing van private muntslag hetzelfde.

Bovendien is alle moderne handel gebaseerd op het garanderen van kwaliteitsstandaarden. De apotheek verkoopt een fles medicijn van 250 ml., de slagerij verkoopt een halve kilo vlees. De koper verwacht dat deze garanties accuraat zullen zijn, en dat zijn ze. Denk eens aan de duizenden en duizenden gespecialiseerde, cruciale industriële producten die aan zeer precieze standaarden en specificaties moeten voldoen. De koper van een bout van zeven millimeter moet een zeven millimeterbout krijgen en niet een van slechts zesenhalf.

Toch storten handel en industrie niet in elkaar. Weinig mensen vinden dat de overheid de machinebouwindustrie moet nationaliseren als onderdeel van haar taak om de kwaliteitsstandaarden te verdedigen tegen fraude. De moderne markteconomie omvat een oneindig aantal complexe interacties, waarvan de meeste afhangen van bepaalde standaarden betreffende kwantiteit en kwaliteit. Maar fraude is minimaal en dat minimum mag, tenminste in theorie, vervolgd worden. Zo zou het ook zijn als er private muntslag was. We kunnen er zeker van zijn dat de klanten en de concurrentie van een munterij erg alert zouden zijn op eender welke vorm van fraude in het gewicht of de kwaliteit van de munten die ze uitgeeft.

Verdedigers van het overheidsmonopolie op muntslag hebben ook beweerd dat geld verschilt van alle andere goederen, omdat de 'Wet van Gresham' bewijst dat slecht geld goed geld uit omloop drijft ('bad money drives out good money') (slecht geld drijft goed geld uit omloop). Daarom kan de vrije markt niet vertrouwd worden om het publiek van goed geld te voorzien. Maar deze formulering berust op een verkeerde interpretatie van Greshams beroemde wet. De wet zegt feitelijk dit: 'geld dat artificieel overgewaardeerd is door de overheid, drijft artificieel ondergewaardeerd geld uit omloop.' Veronderstel bijvoorbeeld, dat er munten van één ounce in omloop zijn. Laat ons zeggen dat ze na een paar jaar slijtage nog maar 0,9 ounce wegen. Op de vrije markt zouden deze munten uiteraard aan slechts negentig procent van de waarde van de volwaardige munten circuleren en de nominale waarde van de eerstgenoemde zou verworpen moeten worden. 8 Als er al munten uit de markt worden gedreven, dan zullen het de 'slechte' zijn. Maar veronderstel dat de overheid beslist dat iedereen de versleten munten op dezelfde manier als de nieuwe, verse munten moet behandelen, en ze net zo goed moet aanvaarden in de afbetaling van schulden. Wat heeft de overheid dan eigenlijk gedaan? Ze heeft door dwang een prijscontrole opgelegd op de 'wisselkoers' van de twee soorten munten. Door de gelijke koers op te leggen terwijl de afgesleten munten tegen tien procent vermindering zouden moeten worden omgeruild, overwaardeert de overheid op artificiële manier de versleten munten en onderwaardeert ze de nieuwe. Als gevolg hiervan zal iedereen de versleten munten gebruiken, en de nieuwe munten hamsteren of exporteren. 'Slecht geld drijft goed geld uit omloop' dus, niet op de vrije markt, maar als direct gevolg van overheidsinterventie in de markt.

Ondanks de eeuwige tegenwerking door overheden, is private muntslag door de geschiedenis heen verschillende keren opgebloeid. In lijn met de vuistregel dat alle innovaties van vrije individuen en niet van de staat komen, werden de eerste munten geslagen door particulieren en goudsmeden. Het is zelfs zo dat toen de overheid voor het eerst de muntslag begon te monopoliseren, de koninklijke munten de garanties droegen van private bankiers, die door het publiek blijkbaar veel meer vertrouwd werden dan de overheid. Privaat geslagen gouden munten circuleerden nog tot 1848 in Californië.

Nu kunnen we ons afvragen: hoeveel geld wordt er aangeboden in de samenleving en hoe wordt dat aanbod gebruikt? Hoeveel geld hebben we eigenlijk 'nodig'? Moet het geldaanbod gereguleerd worden door een soort 'criterium', of kan het aan de vrije markt worden overgelaten?

Eerst en vooral, de totale geldvoorraad, of het totale geldaanbod, in een samenleving is op ieder ogenblik het totale gewicht van het bestaande geldmateriaal. Laat ons voorlopig aannemen dat er slechts één goed op de vrije markt als geld dienst doet. Laat ons verder aannemen dat dat goed goud is (hoewel we zilver konden nemen, of zelfs ijzer; het is aan de markt, en niet aan ons, om over het beste goed dat als geld kan dienst doen te oordelen). Aangezien we goud als geld kozen, is het totale geldaanbod het totale gewicht van al het goud dat in de samenleving bestaat. De vorm van het goud doet er niet toe – behalve als de kost van het veranderen van goud naar de ene vorm groter is dan naar de andere (bv. het slaan van munten kost meer dan het omsmelten ervan). In dat geval zal één van de vormen door de markt gekozen worden als rekengeld, en de andere vormen zullen een premie of korting krijgen in overeenstemming met hun relatieve kosten op de markt.

Veranderingen in de totale goudvoorraad zullen veroorzaakt worden door dezelfde factoren die ook bij andere goederen verandering in aanbod teweeg brengen. Toename wordt veroorzaakt door een grotere productie in de mijnen; afname door dagelijkse slijtage, gebruik in de industrie, enz. Omdat de markt een duurzaam goed als geld zal kiezen en omdat geld niet opgebruikt wordt aan de snelheid waarmee andere goederen op de markt opgebruikt worden – maar als ruilmiddel gebruikt wordt – zal de nieuwe jaarlijkse productie ten opzichte van de totale voorraad doorgaans behoorlijk klein zijn. Veranderingen in de totale goudvoorraad zullen zich dus erg traag voordoen.

Wat is het 'ideale' geldaanbod? Economen hebben veel verschillende criteria naar voor geschoven: dat de geldhoeveelheid gelijk met de bevolking zou moeten groeien, gelijk met het 'handelsvolume', met de 'hoeveelheid aan geproduceerde goederen', bij een ideaal geldaanbod zou het 'prijsniveau' constant blijven, enz. Weinigen hebben voorgesteld om de beslissing aan de markt over te laten. Maar geld verschilt van andere goederen op één essentieel punt. Als we dit vatten hebben we een sleutel in handen om de geldkwestie te begrijpen. Wanneer het aanbod van eender welk goed toeneemt, dan heeft dit een maatschappelijk voordeel tot gevolg; het is een reden voor algemeen optimisme. Meer consumptiegoederen betekent een hogere levensstandaard voor het algemeen publiek; meer kapitaalgoederen betekent een duurzaam toegenomen levensstandaard in de toekomst. Ook de ontdekking van nieuw, vruchtbaar land of natuurlijke hulpbronnen belooft ons een toegenomen levensstandaard, nu en in de toekomst. Maar hoe zit het met geld? Komt een toename van de geldhoeveelheid ons ten goede?

Consumptiegoederen worden door consumenten opgebruikt; kapitaalgoederen en natuurlijke hulpbronnen worden opgebruikt in het proces dat er consumptiegoederen van maakt. Maar geld wordt niet opgebruikt, zijn functie is om als ruilmiddel dienst te doen – om goederen en diensten sneller van de ene persoon naar de andere over te brengen. Deze ruilhandelingen vinden plaats in termen van geldprijzen. Als een televisie wordt geruild voor drie ounce goud, zeggen we dat de 'prijs' van de televisie drie ounce is. Op eender welk moment in de tijd zullen alle goederen in de economie tegen bepaalde goudwisselkoersen of prijzen worden uitgewisseld. Zoals we al eerder zeiden is geld, of goud, de gemene deler van alle prijzen. Maar wat kunnen we zeggen over geld zelf? Heeft het een 'prijs'? Aangezien een prijs gewoon een wisselkoers is, heeft geld duidelijk een prijs. Maar in dit geval is 'de prijs van geld' een waaier van de eindeloze hoeveelheid wisselkoersen van alle goederen op de markt.

Stel je voor dat een televisie drie gouden ounce kost, een auto zestig ounce, een brood 1/100 van een ounce, een uur boekhoudkundige diensten van meneer Janssen één ounce, enz. Dan is de prijs van het geld niets anders dan de 'koopkracht' van de geldeenheid – in dit geval, van de gouden ounce. Het vertelt wat die ounce kan kopen in een ruiltransactie, net zoals de geldprijs van een televisie vertelt hoeveel geld een televisie oplevert in een ruil.

Wat bepaalt de prijs van geld? Die prijs wordt bepaald door dezelfde krachten die alle prijzen op de markt bepalen – die befaamde en altijd geldende wet: 'vraag en aanbod'. We weten allemaal dat, als het aanbod aan eieren toeneemt, de prijs zal dalen; als de vraag van de kopers naar eieren toeneemt, dan zal de prijs stijgen. Hetzelfde gaat op voor geld. Een toename van het geldaanbod zal de 'prijs' van geld doen dalen; een toename van de vraag naar geld zal de prijs doen stijgen. Maar wat is de vraag naar geld? In het geval van eieren weten we wat 'vraag' betekent; het is de hoeveelheid geld die consumenten bereid zijn uit te geven aan eieren, plus de eieren die de producenten bijhouden en niet verkopen. Zo is het ook met geld: de 'vraag' betekent de verschillende goederen die in ruil voor geld worden aangeboden, plus het geld dat in voorraad wordt gehouden en voor een bepaalde tijd niet wordt uitgegeven. In beide gevallen kan 'aanbod' verwijzen naar de totale voorraad van het goed op de markt.

Wat gebeurt er als het goudaanbod toeneemt terwijl de vraag naar geld hetzelfde blijft? De 'prijs van geld' zal dan dalen, wat wil zeggen dat de koopkracht van de geldeenheid zal afnemen. Een ounce goud zal nu minder waard zijn dan 100 broden, 1/3 van een televisie, enz. Omgekeerd, als het aanbod van goud afneemt, stijgt de koopkracht van de gouden ounce.

Wat is het effect van een verandering in het geldaanbod? In navolging van David Hume, één van de eerste economen, kunnen we ons afvragen wat er zou gebeuren als er op een nacht een goede fee in onze zakken, beurzen en bankkluizen zou sluipen, en ons geldaanbod zou verdubbelen. In dit geval zou ze op magische wijze het goudaanbod verdubbelen. Zouden we twee keer zo rijk zijn? Uiteraard niet. Wat ons rijk maakt is een overvloed aan goederen, en wat die overvloed begrenst is de schaarste aan hulpbronnen: land, arbeid en kapitaal. De vermenigvuldiging van munten zal deze middelen niet te voorschijn toveren. We kunnen ons een moment lang dubbel zo rijk voelen, maar het enige wat de fee gedaan heeft is de geldvoorraad verwateren. Terwijl het publiek zich rept om zijn nieuw ontdekte rijkdom te spenderen, zullen de prijzen ruwweg verdubbelen – of toch ten minste stijgen tot aan de vraag voldaan is, en mensen niet langer tegen elkaar opbieden voor de bestaande goederen.

We zien dus dat een toename van het geldaanbod, net zoals een toename van het aanbod van eender welk goed, de prijs doet dalen, maar dat deze toename – in tegenstelling tot andere goederen – geen voordeel voor de samenleving betekent. Het grote publiek is niet rijker geworden. Terwijl nieuwe consumptie- of kapitaalgoederen de levensstandaard doen toenemen, zal nieuw geld enkel de prijzen doen stijgen – d.w.z. zijn eigen koopkracht verminderen. Het antwoord op dit raadsel is dat geld enkel nuttig is voor zijn ruilwaarde. Andere goederen hebben verschillende vormen van 'echt' nut, zodat een toename van hun aanbod meer wensen van consumenten vervult. Geld heeft enkel nut voor toekomstige ruil; zijn nut ligt in zijn ruilwaarde, of 'koopkracht'. Onze wet – dat toename in geld geen voordeel voor de samenleving met zich meebrengt – komt voort uit het uniek gebruik van geld als ruilmiddel.

We kunnen dus stellen dat een toename in de geldhoeveelheid enkel de effectiviteit van elke gouden ounce vermindert. Anderzijds zal een afname van de geldhoeveelheid de kracht van elke gouden ounce om zijn werk te doen, verhogen. Elke geldhoeveelheid zal het even goed doen als gelijk welke andere geldhoeveelheid. Zo komen we tot de verbazingwekkende vaststelling dat het niets uitmaakt hoe groot het geldaanbod is. De vrije markt zal zich eenvoudigweg aanpassen door de koopkracht te veranderen, zijnde de effectiviteit van de goudeenheid. Het is niet nodig de markt bij te sturen om het vanzelf ontstane geldaanbod te veranderen.

Hier kan de monetaire planner tegenpruttelen: 'Goed dan, toegegeven dat het geen nut heeft de geldhoeveelheid te doen toenemen, is het ontginnen van goud dan geen verspilling van hulpmiddelen? Zou de overheid de goudhoeveelheid niet constant moeten houden, en nieuwe ontginning verbieden?' Dit argument houdt misschien steek voor wie geen principiële bezwaren tegen overheidsinterventie heeft, hoewel het de vastberaden voorstander van vrijheid niet zou overtuigen. Maar dit tegenargument gaat voorbij aan een belangrijk punt: dat goud niet enkel geld is, maar ook onvermijdelijk een goed. Het kan dan wel zijn dat een toegenomen hoeveelheid goud geen monetair voordeel oplevert, maar het geeft ons wel een niet-monetair voordeel – het doet namelijk de voorraad goud die gebruikt wordt in consumptie (juwelen, tandheelkundig werk en dergelijke) en in productie (industrieel werk) toenemen. Het ontginnen van goud is dus helemaal geen maatschappelijke verspilling.

We kunnen dus besluiten dat het bepalen van het geldaanbod, net zoals het bepalen van het aanbod van alle andere goederen, best wordt overgelaten aan de vrije markt. Los van de algemene morele en economische voordelen van vrijheid tegenover dwang is het zo dat geen enkele opgelegde hoeveelheid geld het werk beter doet. De vrije markt zal de goudproductie regelen in overeenstemming met haar relatieve vermogen om aan de noden van consumenten tegemoet te komen, vergeleken met de productie van alle andere grondstoffen.

#### het probleem van het 'hamsteren'

Maar de tegenstander van monetaire vrijheid is niet zo gemakkelijk stil te krijgen. Er is nog steeds de oude angst voor het 'hamsteren'. Daarbij doemt een beeld op van de egoïstische oude vrek die, misschien puur uit irrationaliteit, misschien met kwade bedoelingen, goud oppot in zijn kelder of schatkamer – waarbij hij de stroom van circulatie en de handel stillegt, met crisissen en andere problemen tot gevolg. Is hamsteren werkelijk een bedreiging?

Om te beginnen is er eenvoudigweg een toegenomen vraag naar geld ontstaan bij de vrek. Als gevolg daarvan dalen de prijzen van goederen en stijgt de koopkracht van de gouden ounce. De samenleving lijdt geen verlies, de gang van zaken gaat gewoon door met een lager actief aanbod van 'krachtigere' gouden munten.

Zelfs in het ergst denkbare geval is er dus niets misgelopen en creëert monetaire vrijheid geen moeilijkheden. Maar het probleem is complexer dan dat. Want het is helemaal niet irrationeel voor mensen om liever meer of minder geld in kas te willen houden.

Laat ons hier het fenomeen van kasvoorraden verder bestuderen (nvdr: de Engelse term 'cash balances', hier vertaald met 'kasvoorraden', duidt op geld dat mensen bij zich houden, bijvoorbeeld in hun portemonnee of op hun zichtrekening; geld dat ze niet uitgeven en niet op lange termijn vastzetten). Waarom zouden mensen überhaupt een kasvoorraad bijhouden? Veronderstel dat we allemaal in staat waren om de toekomst met absolute zekerheid te voorspellen. In dat geval zou niemand geld in kas moeten hebben, want iedereen zou precies weten hoeveel hij uit zou geven en hoeveel inkomen hij zou ontvangen, voor eender welk moment in de toekomst. We zouden geen geld bij de hand houden, maar ons goud uitlenen, om dan onze betalingen in de benodigde bedragen te ontvangen, precies op de dagen dat we onze uitgaven doen. Maar we leven natuurlijk noodzakelijkerwijs in een wereld van onzekerheid. Mensen weten niet precies wat hen zal overkomen, of wat hun toekomstige inkomens of kosten zullen zijn. Hoe onzekerder en angstiger ze zijn, hoe hoger de kasvoorraad die ze zullen willen aanhouden, en hoe meer zekerheid, hoe lager de kasvoorraad. Een andere reden om cash geld bij te houden, volgt ook logisch uit de echte wereld van onzekerheid. Als mensen verwachten dat de prijs van geld in de nabije toekomst zal dalen, zullen ze hun geld nu uitgeven, terwijl het nog meer waarde heeft. Op die manier 'onthamsteren' ze en verminderen ze hun vraag naar geld. Omgekeerd, als mensen verwachten dat de prijs van geld zal stijgen, zullen ze wachten om hun geld later uit te geven wanneer het meer waarde heeft in dat geval zal hun vraag naar geld toenemen. De vraag naar kasvoorraad stijgt en daalt dus om goede, gegronde redenen.

Economen hebben het mis als ze geloven dat er iets fout zit als geld niet in voortdurende, actieve 'circulatie' wordt gehouden. Het is waar dat geld alleen nuttig is voor zijn ruilwaarde, maar het is niet enkel nuttig op het moment van de ruil zelf. Dit inzicht wordt vaak over het hoofd gezien. Geld is net zo nuttig als het 'nietsdoend' in iemands kasvoorraad zit, zelfs al is dat in de 'schatkamer' van een vrek. 11 Dat geld wordt nu immers bijgehouden in afwachting van mogelijke toekomstige ruil – het biedt zijn eigenaar het onmiddellijke nut van de mogelijkheid tot ruil op elk moment dat hij dat zou wensen, nu of in de toekomst.

We moeten in ons achterhoofd houden dat goud altijd van iemand moet zijn, en dat daarom al het goud in de kasvoorraden van mensen moet worden gehouden. Als er 3000 ton goud in de samenleving aanwezig is, dan moet die 3000 ton, op elk gegeven ogenblik, volledig in het bezit zijn van individuele mensen, en dus in de kasvoorraden van die mensen worden bijgehouden. De totale som van kasvoorraden is altijd exact gelijk aan het totale geldaanbod in de samenleving. Ironisch genoeg is het dus zo dat, ware het niet voor de onzekerheid van de echte wereld, er helemaal geen geldsysteem zou bestaan! In een wereld van zekerheid zou niemand geld bij zich willen houden, de vraag naar geld zou dus oneindig blijven afnemen, prijzen zouden pijlsnel en eindeloos blijven stijgen, en elk monetair systeem zou uiteen vallen. Het bestaan van kasvoorraden is dus geen vervelende en zorgwekkende factor met een negatieve invloed op de uitwisseling van geld, maar integendeel een absoluut noodzakelijke voorwaarde voor elke geldeconomie.

Verder is het eigenlijk misleidend om te zeggen dat geld 'circuleert'. Net zoals alle metaforen die uit de natuurwetenschappen komen, heeft het de connotatie van een mechanisch proces, onafhankelijk van de menselijke wil, dat tegen een bepaald tempo of een bepaalde 'omloopsnelheid' plaatsvindt. Eigenlijk 'circuleert' geld niet; het wordt van tijd tot tijd verplaatst van de kasvoorraad van de ene persoon naar de kasvoorraad van een andere persoon. En nogmaals, het bestaan van geld hangt af van de bereidheid van mensen om een kasvoorraad aan te houden.

Aan het begin van deze sectie zagen we dat 'hamsteren' nooit een verlies teweegbrengt voor de samenleving. Nu zullen we zien dat de beweging in de prijs van geld, veroorzaakt door veranderingen in de vraag naar geld, een maatschappelijk voordeel met zich meebrengt – een voordeel dat net zo positief is als elk voordeel dat door een gestegen aanbod aan goederen of diensten verleend wordt. We hebben gezien dat de totale som van kasvoorraden in de samenleving volledig identiek is aan het totale geldaanbod. Laten we aannemen dat het aanbod constant blijft, neem 3000 ton. Veronderstel nu dat, om wat voor reden dan ook – misschien door toenemende angst en onzekerheid – de vraag naar kasvoorraden toeneemt. Dan betekent het vanzelfsprekend een maatschappelijk voordeel aan deze vraag tegemoet te komen. Maar hoe kan dat wanneer de totale som van beschikbaar geld dezelfde moet blijven? Simpelweg als volgt: doordat mensen meer belang hechten aan het bijhouden van geld, neemt de vraag naar geld toe en dalen de geldprijzen van de goederen op de markt. Het resultaat is dat dezelfde totale som van kasvoorraden nu een hogere 'echte' voorraad is – dit wil zeggen: hoger ten opzichte van de prijzen van de goederen – ten opzichte van het werk dat het geld moet uitvoeren. Kortom, de effectieve waarde van het geld dat het publiek bij zich houdt in kasvoorraden is toegenomen. Omgekeerd zal een daling in de vraag naar cash geld hogere uitgaven en hogere prijzen veroorzaken. De wens van de samenleving om lagere effectieve kasvoorraden aan te houden zal gerealiseerd worden doordat de gegeven totale hoeveelheid geld meer werk zal moeten verzetten.

Dus, waar een verandering in de prijs van geld die afkomstig is van veranderingen in het aanbod slechts de effectiviteit van de geldeenheid wijzigt en geen maatschappelijk voordeel veroorzaakt, brengt een daling of stijging veroorzaakt door een verandering in de vraag naar kasvoorraden wél een maatschappelijk voordeel – het komt immers tegemoet aan de wens van het publiek voor ofwel een hoger ofwel een lager aandeel van kasvoorraden in verhouding tot het werk dat verzet wordt door dat cash geld. In het geval van een toegenomen geldaanbod zal de vraag van het publiek onbevredigd blijven; mensen willen immers een effectievere totale som geld (effectiever in termen van koopkracht).

Als je het hen vraagt, zullen mensen bijna altijd zeggen dat ze zoveel geld willen als ze kunnen krijgen! Maar wat ze eigenlijk willen is niet meer eenheden geld – meer gouden ounces of 'dollars' – maar meer effectieve eenheden. Met andere woorden, ze willen met hun geld meer goederen en diensten kunnen kopen. We hebben gezien dat een samenleving niet kan voorzien in de vraag naar geld door het geldaanbod te verhogen, want dat aanbod zal simpelweg de effectiviteit van elke ounce verwateren, en er zal niet écht meer geld zijn dan er voordien was. Het ontginnen van meer goud kan de levensstandaard van mensen niet verhogen (behalve in het niet-monetair gebruik van goud). Als mensen effectievere gouden ounces op zak willen hebben, dan kunnen ze die enkel krijgen door dalende prijzen en een stijgende effectiviteit van elke ounce.

#### Stabilisatie van het prijspeil?

Sommige economen denken dat een vrij geldsysteem geen goed idee is, omdat dit 'het prijspeil niet zou stabiliseren.' Met het prijspeil bedoelen ze de prijs van de geldeenheid. Geld, zo beweren ze, moet een vaste meeteenheid zijn die nooit verandert. Daarom moet zijn waarde – zijn koopkracht – gestabiliseerd worden. Aangezien de prijs van geld op de vrije markt inderdaad zou schommelen, moet de overheid tussenbeide komen om stabiliteit te garanderen. 12 Stabiliteit zou voor rechtvaardigheid zorgen, bijvoorbeeld in het geval van schuldenaren en schuldeisers, die dan de zekerheid zouden hebben dat de terugbetaalde dollars, of gouden ounces, dezelfde koopkracht zouden hebben als degene die uitgeleend werden.

Maar als schuldenaren en schuldeisers zichzelf willen beschermen tegen toekomstige veranderingen in koopkracht, dan kunnen ze dat gemakkelijk op de vrije markt. Ze kunnen in hun contract overeen komen dat de terugbetaling zal gebeuren met een som geld die aangepast is aan een overeengekomen indexcijfer van veranderingen in de waarde van het geld. Voorstanders van stabiliteit hebben lange tijd dit soort maatregelen verdedigd, maar vreemd genoeg hebben de ontleners en schuldeisers zelf – die het meest voordeel zouden moeten halen uit stabiliteit – maar zelden van deze mogelijkheid gebruik gemaakt. Moet de overheid dan bepaalde 'voordelen' opleggen aan mensen die ze al in vrijheid afgewezen hebben? Blijkbaar wagen ondernemers liever hun kans in deze onzekere wereld, en vertrouwen ze op hun vermogen om te anticiperen op de marktomstandigheden. Want in essentie verschilt de prijs van geld niet van de andere vrije prijzen op de markt. Die prijzen kunnen veranderen als antwoord op veranderingen in de vraag; waarom dan niet de prijs van geld?

Artificiële stabilisatie zou de werking van de markt in feite zelfs ernstig verstoren. Zoals we al eerder zagen, zou mensen als ze in deze situatie de echte proporties van hun kasvoorraden zouden willen veranderen onvermijdelijk teleurstelling wachten – er zou geen mogelijkheid zijn om hun kasvoorraden te veranderen in verhouding tot de prijzen. Verder is het zo dat een hogere levensstandaard altijd het resultaat is van kapitaalsinvesteringen. Toegenomen productiviteit zorgt dat de prijzen (en kosten) gaan dalen, en de opbrengst hiervan wordt onder de mensen verdeeld, waarbij de levensstandaard stijgt. Als machthebbers het prijspeil opsmukken verhinderen ze deze verspreiding van de verhoogde levensstandaard.

Samengevat is geld dus geen 'vaste meeteenheid'. Het is een goed dat als ruilmiddel gebruikt wordt. Flexibiliteit in zijn waarde als gevolg van de vraag van consumenten is net zo belangrijk en voordelig als gelijk welke andere vrije prijszetting op de markt.

#### Naast elkaar bestaande geldsoorten

Tot dusver hebben we het volgende beeld van geld in een vrije economie: goud of zilver dat als een middel om te ruilen in gebruik wordt genomen; goud dat gemunt wordt door concurrerende private ondernemingen en dat per gewicht verkocht wordt; prijzen die vrij schommelen op de markt als antwoord op de vraag van consumenten en het aanbod aan productiemiddelen. Vrije prijszetting impliceert bewegingsvrijheid voor de koopkracht van de geldeenheid; het zou onmogelijk zijn om vanuit een machtspositie tussenbeide te komen in de fluctuaties van de waarde van geld zonder tegelijk ook de vrije prijszetting van alle andere goederen te verlammen. Deze vrije economie zou niet chaotisch zijn – integendeel, ze zou snel en efficiënt bewegen in de richting van de wensen van consumenten. Ook de geldmarkt kan vrij zijn.

Totnogtoe hebben we het probleem vereenvoudigd door aan te nemen dat er maar één monetair metaal was – in ons geval, goud. Veronderstel nu dat er twee of meer soorten geld op de wereldmarkt circuleren – bv. goud en zilver. Mogelijk is goud het geld in het ene gebied en zilver in het andere, of ze kunnen ook naast elkaar in hetzelfde gebied circuleren. Het kan bijvoorbeeld dat het schaarsere goud, waardevoller dan zilver, gebruikt wordt voor grotere transacties, en zilver voor kleinere. Maar zou het gebruik van twee soorten geld niet ongelooflijk chaotisch zijn? Zou de overheid niet moeten ingrijpen en een vaste koers tussen de twee bepalen ('bimetallisme') of op een of andere manier één van beide metalen proberen te demonetariseren (een 'enkele standaard' opleggen)?

Het is goed mogelijk dat de markt, als ze op haar beloop wordt gelaten, uiteindelijk één enkel metaal als geld vestigt. Maar de afgelopen eeuwen bleef zilver goud steeds koppig uitdagen. Toch is het niet nodig dat de overheid tussenbeide komt om de markt te redden van haar eigen stommiteit twee soorten geld te behouden. Zilver bleef juist omdat het handig was (als kleingeld bijvoorbeeld) in circulatie. Zilver en goud zouden gemakkelijk naast elkaar kunnen circuleren, en dat hebben ze in het verleden ook gedaan. Het relatieve aanbod van, en de vraag naar, de twee metalen zal de wisselkoers tussen beide bepalen, en deze koers zal – net zoals eender welke andere prijs –voortdurend variëren in antwoord op die veranderende krachten. Zilveren en gouden ounces kunnen op een gegeven moment gewisseld worden aan een verhouding van 16:1, op een ander moment aan 15:1, enz. Welk metaal als rekeneenheid gebruikt wordt, hangt af van de concrete omstandigheden van de markt. Als goud het rekengeld is dan zullen de meeste transacties in gouden ounces worden berekend en zullen zilveren ounces geruild worden tegen een vrij schommelende prijs in termen van goud.

Het zou duidelijk moeten zijn dat de onderlinge wisselkoers enerzijds, en de koopkracht van de eenheden van de twee metalen anderzijds, altijd naar een gelijke verhouding zullen neigen. Als de in zilver betaalde prijzen van goederen vijftien keer zo hoog zijn als de prijzen in goud, dan zal de wisselkoers naar 15:1 overhellen. Indien niet, dan is het winstgevend om het ene metaal tegen het ander uit te wisselen, tot de gelijke waardeverhouding bereikt is. Dus, als de prijzen in termen van zilver vijftien keer zo hoog zijn als die in goud, terwijl de zilver/goud ratio 20:1 is, dan zullen mensen zich reppen om hun goederen voor goud te verkopen, vervolgens zilver te kopen en dan een flinke winst te pakken door de goederen terug te kopen met zilver. Dit zal de 'koopkrachtpariteit' van de wisselkoers snel herstellen; goud wordt goedkoper in termen van zilver, de goederenprijzen in zilver stijgen terwijl goederenprijzen in goud dalen.

Samengevat is de vrije markt dus zeer ordelijk – niet alleen wanneer het geld vrij is, maar zelfs wanneer er meer dan één soort geld circuleert.

#### Gelddepots

Veronderstel nu dat de vrije markt goud als geld heeft gevestigd (waarbij we voor de eenvoud zilver weer vergeten). Zelfs in de handige vorm van munten is goud vaak lastig en omslachtig om te dragen en om direct in de handel te gebruiken. Voor grotere transacties is het vervelend en duur om meerdere honderden kilo's goud te vervoeren. Maar de vrije markt, altijd klaar om maatschappelijke noden te bevredigen, heeft een oplossing bedacht. Goud moet altijd ergens worden opgeslagen, en net als specialisatie in andere takken van ondernemen het meest efficiënt is, zo is dit ook voor gelddepots. Bepaalde ondernemingen zullen succesvol zijn in het op de markt aanbieden van opslagdiensten. Sommige daarvan zullen gouddepots zijn en zullen goud bewaren voor de eigenaars. Net als bij alle depots wordt het recht van de eigenaar op de opgeslagen goederen bevestigd door een ontvangstbewijs dat hij krijgt in ruil voor het opslaan van de goederen. Dit bewijs geeft de eigenaar het recht om zijn goederen terug te vorderen, gelijk wanneer hij dat wil. Het depot verdient geld op dezelfde manier als alle andere – door een prijs te vragen voor zijn bewaringsdiensten.

We hebben alle reden om te geloven dat gouddepots, of gelddepots, op de vrije markt zullen bloeien als andere warenhuizen. Feitelijk spelen depots in het geval van geld een nog belangrijker rol. Want alle andere goederen worden geconsumeerd, en dus moeten ze na een tijdje het depot verlaten om in productie of consumptie te worden gebruikt. Maar geld, dat zagen we eerder al, wordt helemaal niet 'opgebruikt' in de fysieke zin van het woord; het wordt gebruikt om te ruilen tegen andere goederen, en om bewaard te worden in afwachting van dergelijke ruilen in de toekomst. Geld wordt dus niet zozeer 'opgebruikt', maar gewoon van de ene persoon aan de andere overgedragen.

In zo'n situatie gaat men omwille van het gemak onvermijdelijk over op overdracht van het ontvangstbewijs in plaats van het fysieke goud zelf. Veronderstel bijvoorbeeld dat Peeters en Janssen beiden hun goud naar hetzelfde depot hebben gebracht. Janssen verkoopt Peeters een auto voor 100 gouden ounce. Ze kunnen de transactie op de dure manier doen: Peeters ruilt zijn ontvangstbewijs om en brengt zijn goud naar het kantoor van Janssen, en Janssen brengt het goud onmiddellijk terug binnen bij het depot. Maar ongetwijfeld kiezen ze voor een veel gemakkelijkere oplossing: Peeters geeft Janssen gewoon een ontvangstbewijs voor 100 ounce goud.

Op deze manier beginnen ontvangstbewijzen voor geld steeds meer te functioneren als geldsubstituten. Steeds minder transacties gebeuren nog met het eigenlijke goud; meer en meer worden in plaats daarvan papieren bewijzen gebruikt. Naarmate de markt zich ontwikkelt, komen er op de voortgang van dit vervangingsproces drie beperkingen. Ten eerste is er de mate waarin mensen deze gelddepots – banken genaamd – in de plaats van cash geld gebruiken. Als Janssen om een bepaalde reden niet graag een bank gebruikt, dan moet Peeters het goud zelf vervoeren. De tweede beperking is de omvang van het cliënteel van elke bank. Met andere woorden, hoe meer transacties plaatsvinden tussen cliënten van verschillende banken, hoe meer goud vervoerd zal moeten worden. Hoe meer uitwisselingen er gebeuren tussen klanten van dezelfde bank, hoe kleiner de noodzaak van goudtransport. Als Janssen en Peeters klanten waren van verschillende depots, dan zou de bank van Peeters (of Peeters zelf) het goud naar de bank van Janssen moeten vervoeren. Ten derde moeten de klanten vertrouwen hebben in de integriteit van hun banken. Als ze bijvoorbeeld plots ontdekken dat de bankdirectie een crimineel verleden heeft, dan zal de bank waarschijnlijk op korte termijn failliet gaan. In dit opzicht zijn alle depots of pakhuizen – en alle handel die op goed vertrouwen gebaseerd is – gelijk.

Naarmate banken groeien en het vertrouwen in deze instellingen toeneemt, kan het zijn dat hun klanten het handiger vinden om in veel gevallen van hun recht op papieren ontvangstbewijzen – bankbiljetten genaamd – af te zien en in plaats daarvan hun aanspraken als open rekeningen aan te houden. Als het over geld gaat worden dit zichtrekeningen genoemd. In plaats van papieren bewijzen over te brengen, heeft de klant dan een geboekte vordering bij de bank; hij doet uitwisselingen door zijn depot een geschreven opdracht te geven om een deel van zijn rekening over te schrijven naar die van iemand anders. In ons voorbeeld zal Peeters dus de bank opdracht geven om zijn aanspraak op 100 gouden ounces aan Janssen over te maken. Deze geschreven opdracht noemt men een cheque.

Economisch gezien is er dus geen enkel verschil tussen een bankbiljet en een bankrekening. Het zijn beide aanspraken op het eigendomsrecht van bewaard goud; beide worden op een gelijkaardige manier als geldsubstituten overgemaakt, en beide hebben dezelfde drie beperkingen op de mate waarin ze kunnen worden gebruikt. De klant van een gelddepot kan, afhankelijk van wat hij handig vindt, kiezen of hij zijn aanspraak in de vorm van een ontvangstbewijs of in de vorm van een rekening wil aanhouden.

Wat is er nu met het geldaanbod gebeurd als gevolg van al die verrichtingen? Indien bankbiljetten of bankrekeningen worden gebruikt als 'geldsubstituten', betekent dit dan dat het effectieve geldaanbod in de economie toegenomen is, zelfs al is de voorraad goud gelijk gebleven? Zeker niet. Want de geldsubstituten zijn eenvoudigweg ontvangstbewijzen voor werkelijk – gedeponeerd – goud. Als Janssen 100 ounce goud in bewaring geeft aan het depot en er een bewijs voor krijgt, dan kan dat bewijs op de markt als geld worden gebruikt, maar alleen als een handige plaatsvervanger van het goud, niet als een toename ervan. Het goud in de kluis is dan niet langer een deel van het effectieve geldaanbod, maar wordt een reserve voor zijn ontvangstbewijs, terugvorderbaar wanneer de eigenaar dat wil. Een toename of afname in het gebruik van substituten betekent dus geen verandering van het geldaanbod. Alleen de vorm van het aanbod is veranderd, niet de totale hoeveelheid. Zo kan het geldaanbod van een gemeenschap bijvoorbeeld beginnen als tien miljoen gouden ounce. Stel dat zes miljoen daarvan in banken wordt gedeponeerd, in ruil voor goudbiljetten. Het effectieve aanbod bedraagt nu vier miljoen gouden ounce en claims op zes miljoen gouden ounce in de vorm van papieren biljetten. Het totale geldaanbod is hetzelfde gebleven.

Vreemd genoeg hebben veel mensen het argument opgeworpen dat het onmogelijk zou zijn voor banken om winst te maken als ze moesten opereren op deze '100 procent reserve'basis (waarbij het goud dat op het ontvangstbewijs staat vermeld, altijd in de bank terug te vinden is). Toch is er geen echt probleem, niet meer dan voor gelijk welk depot. Bijna alle depots houden alle goederen van de eigenaars bij zich (100 procent reserve), dat is de dagelijkse gang van zaken – in feite zou het als fraude of diefstal worden aanzien om het anders te doen. Depots maken winst door hun klanten geld aan te rekenen voor de diensten die ze leveren. Banken kunnen op dezelfde manier geld vragen voor hun diensten. De tegenwerping dat klanten de hoge rekeningen niet zullen betalen, betekent dat de diensten van de banken op dat moment niet veelgevraagd zijn. Het gebruik van hun diensten zal dan dalen tot op een niveau dat klanten wel de moeite vinden.

We komen nu bij wat misschien wel het lastigste probleem is waar de monetaire econoom mee te maken krijgt: een evaluatie van 'fractioneel bankieren'. We moeten ons de volgende vraag stellen: zou fractioneel bankieren in een vrije markt worden toegelaten, of zou het worden verboden als fraude? Het is algemeen bekend dat banken nooit lang op een 100% reserve basis gebleven zijn. Aangezien geld vrij lang ongebruikt in het depot kan blijven liggen, komt de bank in de verleiding om een deel van het geld voor zichzelf te gebruiken. Dat is aanlokkelijk, ook omdat het mensen gewoonlijk niet veel uitmaakt of de gouden munten die ze van het depot terugkrijgen identiek dezelfde gouden munten zijn als degene die ze in bewaring hebben gebracht. De bank komt dan in de verleiding om het geld van andere mensen te gebruiken om winst te maken voor zichzelf.

Als de banken het goud direct uitlenen, zijn de ontvangstbewijzen gedeeltelijk hun waarde kwijt. Er zijn nu sommige bewijzen waar geen goud achter zit; kortom, de bank is feitelijk insolvabel, aangezien ze onmogelijk aan haar eigen verplichtingen kan voldoen als daar om gevraagd wordt. Ze kan onmogelijk de bezittingen van haar klanten teruggeven, als die dat allemaal zouden willen.

Meestal zullen banken voor een andere strategie kiezen dan het goud direct weg te halen. Ze drukken ongedekte of 'pseudo'ontvangstbewijzen, d.w.z. ontvangstbewijzen voor goud dat er niet is en er niet kan zijn. Deze worden dan uitgeleend tegen winst. Het is duidelijk dat het economische effect hetzelfde is: er worden meer ontvangstbewijzen gedrukt dan er goud in de kluizen ligt. De bank heeft ontvangstbewijzen uitgegeven die niets vertegenwoordigen, maar die wel verondersteld worden 100% van hun vermelde waarde in goud te vertegenwoordigen. De pseudo-ontvangstbewijzen stromen in de markt, waar men ze ziet als echte ontvangstbewijzen. Zo vergroten deze biljetten het effectieve geldaanbod van het land. Neem het voorbeeld van hierboven. Als de banken nu voor twee miljoen ounce aan valse ontvangstbewijzen drukken, zonder goud als dekking, dan zal het geldaanbod van het land van tien tot twaalf miljoen gouden ounces stijgen – tenminste, tot de hocus-pocus ontdekt en gecorrigeerd is. Bovenop de vier miljoen gouden ounce die de mensen voor zichzelf bewaarden, is er nu voor acht miljoen ounce aan geldsubstituten, waarvan er slechts zes miljoen gedekt zijn door goud.

De uitgave van pseudo-ontvangstbewijzen is, net zoals valsemunterij, een voorbeeld van inflatie, wat we later meer in detail zullen behandelen. Inflatie kan worden gedefinieerd als eender welke toename in het geldaanbod van de economie die niet bestaat uit een toename van de voorraad geldmetaal. Daarom zijn banken met fractionele reserves inherent inflatoire instellingen.

Verdedigers van banken antwoorden als volgt: banken functioneren gewoon als andere ondernemingen – ze nemen risico's. Toegegeven, als alle klanten hun goud kwamen opeisen, zouden de banken failliet gaan, aangezien de ontvangstbewijzen meer goud vertegenwoordigen dan in de bank aanwezig is. Maar banken nemen gewoon het – meestal gerechtvaardigde – risico dat niet iedereen tegelijk zijn goud zal terugvragen. Maar het grote verschil tussen de 'fractionele bankier' en elke andere ondernemer is dit: andere ondernemers gebruiken hun eigen of geleend kapitaal in de projecten die ze opzetten, en als ze geld lenen dan beloven ze dat terug te betalen op een moment in de toekomst, waarbij ze erop letten dat ze op die dag genoeg geld hebben om aan die verplichting te voldoen. Als Peeters 100 gouden ounce leent voor een jaar, zal hij ervoor zorgen dat hij 100 gouden ounce beschikbaar heeft op die toekomstige datum. Maar de bank leent niet van haar klanten; ze belooft niet om hun goud terug te betalen op een bepaalde dag in de toekomst. In plaats daarvan belooft ze het ontvangstbewijs als het gevraagd wordt in goud terug te betalen, wat op om het even welk moment kan zijn. Kortgezegd, het bankbiljet of de bankrekening is geen schuld; het is een ontvangstbewijs voor het eigendom van andere mensen. Verder is het zo dat wanneer een ondernemer geld leent of uitleent, hij het geldaanbod niet vermeerdert. De geleende fondsen zijn gespaarde fondsen. Ze zijn een deel van het bestaande geldaanbod dat wordt overgedragen van spaarder naar lener. Door de bank uitgegeven biljetten verhogen daarentegen op artificiële wijze het geldaanbod aangezien er dan pseudo-ontvangstbewijzen in de markt worden geïnjecteerd.

Een bank neemt dus niet gewoon het gebruikelijke ondernemersrisico. Ze regelt het tijdspatroon van haar activa niet zo dat het overeen stemt met het tijdspatroon van haar passiva, wat zou willen zeggen dat ze ervoor zorgt dat ze genoeg geld heeft om op de afgesproken tijdstippen haar rekeningen te betalen, zoals alle andere ondernemers dat doen. In de plaats daarvan zijn de meeste van haar uitstaande schulden onmiddellijk te betalen, maar haar activa lopen op langere termijn.

De bank maakt geld uit het niets, en ze hoeft geen geld te verwerven door net als iedereen productief te zijn en haar diensten te verkopen. Kortom, de bank is al meteen en altijd failliet, maar haar faillissement wordt pas zichtbaar als klanten wantrouwig worden en een 'bank run' (een toeloop op de bank) op gang brengen. In geen enkele andere sector komt zoiets voor. Geen enkel ander bedrijf ervaart zoiets als een 'toeloop'. Geen enkele andere onderneming kan van het ene moment op het andere tot faillissement gedreven worden omdat haar klanten beslissen hun eigendom terug te vragen. Geen enkele andere onderneming creëert fictief nieuw geld, dat in rook opgaat wanneer de proef op de som wordt genomen.

De enorme economische effecten van het fractioneel bankieren zullen we in het volgende hoofdstuk verkennen. Hier kunnen we besluiten dat, moreel gezien, deze vorm van bankieren in een werkelijk vrije markt net zo min bestaansrecht zou hebben als een andere vorm van impliciete diefstal. Het klopt dat op het biljet of het rekeninguittreksel niet uitdrukkelijk vermeld staat dat het depot garandeert om te allen tijde een volledige reserve in goud achter de hand te houden. Maar de bank belooft wel om op vraag terug te betalen, en dus begaat ze al fraude van zodra ze het eerste valse ontvangstbewijs uitschrijft. Dit zorgt er immers voor dat het vanaf dat moment onmogelijk wordt voor de bank om zich aan haar belofte te houden om alle biljetten en stortingen terug te betalen. 15 Er vindt dus onmiddellijk fraude plaats zodra pseudo-ontvangstbewijzen worden uitgegeven. De vraag welke specifieke ontvangstbewijzen frauduleus waren, kan alleen worden beantwoord nadat een banktoeloop heeft plaatsgevonden (aangezien alle bewijzen er hetzelfde uitzien), en de laatkomende schuldeisers met lege handen achterblijven.

Als fraude verboden moet worden in een vrije samenleving, dan staat fractioneel bankieren hetzelfde lot te wachten. 17 Maar veronderstel nu dat fraude en fractioneel bankieren worden toegelaten, waarbij banken enkel de verplichting hebben goud terug te geven als daar om gevraagd wordt. Ieder falen om dat te doen zou een onmiddellijk faillissement betekenen. Dit systeem staat bekend als 'free banking' ('vrij bankieren'). Zou er dan zware fraude worden gepleegd met geldsubstituten – zou er dan veel artificieel nieuw geld worden gecreëerd? Veel mensen nemen aan van wel, en denken dat 'wildcat banking' ('bruut bankieren') het geldaanbod tot astronomische proporties zou opblazen. Het tegendeel is echter waar, 'free banking' zou tot een veel 'solider' monetair systeem leiden dan we vandaag hebben.

Op de vrije markt zouden banken door dezelfde drie beperkingen die we hierboven aangaven, worden ingeperkt, en dat zou behoorlijk grondig gebeuren. Ten eerste zou de expansie van iedere bank worden gelimiteerd door een verlies van goud aan een andere bank. Een bank kan immers alleen geld uitgeven binnen de limieten van haar eigen cliënteel. Veronderstel bijvoorbeeld dat Bank A, met 10.000 ounce goud in haar kluizen, nu 2.000 ounce aan valse ontvangstbewijzen uitgeeft, en die uitleent aan verschillende ondernemingen, of ze belegt in effecten. De schuldenaar, of de voormalige houder van de effecten, zal het nieuwe geld uitgeven aan verschillende goederen en diensten. Uiteindelijk zal het geld dat de ronde doet, een eigenaar bereiken die klant is bij een andere bank, B.

Op dat punt zal Bank B aan Bank A het ontvangstbewijs voorleggen en eisen om het bewijs in goud om te zetten, zodat het goud naar de kluis van Bank B kan worden overgebracht. Het is duidelijk dat hoe groter het cliënteel van elke bank is, en hoe meer de klanten met elkaar handel drijven, hoe meer ruimte er is voor elke bank om haar krediet en geldaanbod uit te breiden. Want een bank met weinig klanten zal na uitgave van vers gecreëerd geld al snel worden gevraagd om het uit te betalen. Zoals we echter al zagen heeft ze niet de middelen om meer dan een fractie van haar betalingsverplichtingen uit te betalen. Om de dreiging van faillissement uit deze hoek te vermijden, moet de bank een des te grotere fractie goud in reserve houden naarmate ze minder klanten heeft, en hoe minder ze dus aan expansie kan doen. Als er in elk land één enkele bank is, dan zal er veel meer mogelijkheid tot expansie zijn dan wanneer er een bank is per twee inwoners van de gemeenschap. Als we alle andere factoren gelijk houden is het dus zo dat hoe meer banken er zijn, en hoe kleiner hun omvang, hoe 'solider' – en beter – hun geldaanbod zal zijn. Op dezelfde manier zal het cliënteel van een bank ook beperkt worden door zij die helemaal geen bank gebruiken. Hoe meer mensen echt goud gebruiken in plaats van bankgeld, hoe minder ruimte er is voor inflatie door de banken.

Veronderstel nu echter dat de banken een kartel vormen, en onderling overeenkomen om elkaars ontvangstbewijzen uit te betalen en niet om inlossing te vragen. Veronderstel verder dat bankgeld universeel gebruikt wordt. Zijn er dan nog limieten aan geldexpansie door de banken? Ja, er blijft de begrenzing door het vertrouwen van de klanten in de banken. Naarmate de kredietexpansie en het geldaanbod steeds meer toenemen, zullen meer en meer klanten zich zorgen beginnen maken over het verlagen van de reservefractie. In een werkelijk vrije samenleving zouden de mensen die afweten van de insolvabiliteit van het banksysteem bovendien Anti-Bank-Verenigingen kunnen oprichten, die klanten aansporen om hun geld terug te halen voor het te laat is. Samengevat zal de oprichting van verenigingen die oproepen tot 'bank runs', of de dreiging dat mensen zo'n verenigingen zouden kunnen oprichten, in staat zijn om de monetaire expansie te stoppen en om te keren.

Deze discussie is absoluut niet bedoeld om het verstrekken van leningen in vraag te stellen, wat op de vrije markt een levensbelangrijke functie is. In een krediettransactie ruilt de bezitter van geld (een goed dat bruikbaar is in het heden) zijn geld om voor een schuldverklaring, te betalen op een bepaalde dag in de toekomst (een schuldverklaring is een 'toekomstig goed') tegen een rentevoet die de hogere waardering van tegenwoordige dan van toekomstige goederen op de markt weerspiegelt. Maar bankbriefjes of bankrekeningen zijn geen leningen; het zijn ontvangstbewijzen, onmiddellijke aanspraken op cash geld (bv. goud) uit de kluis van de bank. De schuldenaar zorgt ervoor dat hij zijn schuld betaalt wanneer die afloopt; de fractionele bankier daarentegen kan nooit meer dan een kleine fractie van zijn uitstaande schulden afbetalen.

In de volgende hoofdstukken bestuderen we de verschillende vormen van overheidsingrijpen in het monetaire systeem – de meeste ervan zijn niet ontworpen om frauduleuze gelduitgifte tegen te gaan, maar integendeel om bovenstaande en andere natuurlijke beperkingen op inflatie weg te nemen.

#### Samenvatting

Wat hebben we geleerd over geld in een vrije samenleving? We hebben geleerd dat al het geld zijn oorsprong vond – en moet vinden – in een nuttig goed dat door de vrije markt gekozen werd als ruilmiddel. De geldeenheid is gewoon een gewichtseenheid van het goed dat geld is – meestal een metaal, zoals goud of zilver. In een vrije samenleving worden de materie, de vorm en het gewicht van de goederen die als geld worden gekozen, overgelaten aan de vrijwillige beslissingen van vrije individuen. Private muntslag is daarom net zo legitiem en nastrevenswaardig als eender welke andere onderneming. De 'prijs' van geld is zijn koopkracht in termen van alle goederen in de economie, en die wordt bepaald door zijn aanbod en door de vraag naar geld van elk individu. Iedere poging van een overheid om de prijs te fixeren, zal het voldoen van de vraag naar geld van mensen verstoren. Als mensen het handiger vinden om meer dan één metaal als geld te gebruiken, dan zal de wisselkoers tussen de verschillende soorten geld worden bepaald door vraag en aanbod, en zal die ertoe neigen gelijk te zijn aan de verhouding van hun respectievelijke koopkracht. Eens er voldoende aanbod van een metaal is om de markt toe te laten het als geld te kiezen, dan kan geen enkele toename van de hoeveelheid geld zijn monetaire functie verbeteren. Een toename van het geldaanbod zal dan enkel de effectiviteit van elke ounce geld verminderen zonder de economie te helpen. Een toegenomen voorraad goud of zilver vervult echter meer niet-monetaire noden (versiering, industriële doeleinden, enz.), en is daarom nuttig voor de samenleving. Inflatie (een toename in geldsubstituten die niet wordt gedekt door een toename in de voorraad metaal) is nooit goed voor de samenleving, maar komt enkel de ene groep mensen ten goede, ten koste van een andere groep. Inflatie, een bedrieglijke aanslag op eigendom, zou op de vrije markt niet kunnen plaatsvinden.

Kortom, vrijheid kan op een net zo briljante manier een monetair systeem besturen als ze de rest van de economie kan besturen. Anders dan wat veel auteurs beweren is er niets speciaals aan geld waardoor het uitgebreide overheidsregulering nodig zou hebben. Ook hier zullen mensen het beste en het vlotste in al hun economische noden kunnen voorzien als ze vrij zijn. Voor geld, net zoals voor alle andere menselijke activiteiten, is 'vrijheid de moeder, niet de dochter, van orde.'
